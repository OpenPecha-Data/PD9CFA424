༄༅། །ཨརྒའི་ཆོ་ག་དང་རབ་ཏུ་གནས་པ་དོན་གསལ་བ་བཞུགས། །

༄༅། །བཅོམ་ལྡན་འདས་འཇམ་པའི་རྡོ་རྗེ་ལ་ཕྱག་འཚལ་ལོ། །རྟེན་གསར་པ་ལ་བྱ་བའི་ཨརྒའི་ཆོ་ག་ནི། གཙུག་ལག་ཁང་དང་མཆོད་རྟེན་ལ་ནི་སའི་ཆོ་ག་རྒྱས་པར་བྱས་ལ། དེའི་རྗེས་ལ་མཎྜལ་དང་མཆོད་པ་རྒྱ་ཆེན་པོ་བཤམས་ནས ༑ སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ལ། འདིར་གཙུག་ལག་ཁང་ཆེན་པོ་དཀོན་མཆོག་གསུམ་གྱི་རྟེན་བསམ་གྱིས་མི་ཁྱབ་པས་གང་བ་ཞིག་འབྱུང་བར་བྱིན་གྱིས་བརླབ་ཏུ་གསོལ་ཞེས་པའམ། མཆོད་རྟེན་ཆེན་པོ་བྱིན་རླབས་དང་ལྡན་པ་ཞིག་འབྱུང་བར་བྱིན་གྱིས་བརླབ་ཏུ་གསོལ། ཞེས་བྱའོ ༑ ༑ པུ་སྟི་དང་བྲིས་སྐུ་ལ་སོགས་པ་བྱེད་ནའང་རས་འདུལ་བྱས་པ་དང༌། ཤོག་སྐྱའི་པུ་སྟི་ལྟ་བུའི་དྲུང་དུ་མཆོད་པ་དང་གཏོར་མ་བཤམས་ལ། བདག་ལྷའི་ང་རྒྱལ་དང་ལྡན་པར་བྱ། རས་སམ་ཤོག་བུའི་སྟེང་དུ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། མཆོད་པས་མཆོད་ལ། བྲིས་སྐུ་དང་ཆོས་འདི་ལྟ་བུ་ཞེས་བྱ་བ་ལ་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་ལ། མཆོད་པ་དང་གཏོར་མ་བཏང་སྟེ་དེ་བཞིན་གཤེགས་པ་རྣམས་རང་བཞིན་གྱི་གནས་སུ་གཤེགས་སུ་གསོལ། ཚོན་དང་པིར་དང་སྣག་ཚ་དང༌། སྨྱུ་གུ་རྣམས་ལའང་དེ་བཞིན་གཤེགས་པས་བྱིན་གྱིས་བརླབས་པར་བསམས་ལ། ཡི་དམ་གྱི་ལྷའི་གསང་སྔགས་འགའ་བཟླས། ལྷ་བཟོ་དང་ཡིག་མཁན་ཡང་བདུད་རྩི་འཁྱིལ་བ་ལྟ་བུའི་ཁྲོ་བོའི་སྐུར་བསྒོམས་ལ། སྐུ་གསུང་ཐུགས་ཀྱི་གནས་སུ་ཡི་གེ་གསུམ་གྱིས་བྱིན་གྱིས་བརླབས་ལ་བཞག་གོ །རྟེན་གསར་པ་བྱ་བའི་ཨརྒ་འདི་ནི་མདོར་བསྡུས་པ་ཙམ་ཡིན་གྱི། རྒྱས་པར་ཤེས་པར་འདོད་ན་ཨརྒའི་གཞུང་རྒྱས་པ་ཉིད་དུ་བལྟ་བར་བྱའོ། །རྟེན་རྙིང་པ་སྤོ་བའི་ཨརྒ་བྱེད་པར་འདོད་ན། རྟེན་མི་མཁོ་བ་སྤོ་བ་དང༌། བཟང་བ་ངན་པར་སྤོང་ལ་ནི་ཨརྒ་མི་རུང༌། ཡི་དྭགས་ཀྱིས་བདག་ཏུ་བཟུང་བ་ལ་ཡང་ནུས་པ་ཆེན་པོ་མེད་ན་མི་ལེགས། དེ་མིན་པ་རྙིང་པ་གསོ་བ་དང་འོ་བརྒྱལ་བའི་གནས་ནས་འོ་མི་བརྒྱལ་བའི་གནས་སུ་སྤྱན་འདྲེན་པར་འདོད་པ་དང་

༑ རྟེན་ངན་པ་བཟང་པོར་བྱེད་པ་དག་ལ་གང་ཟག་མཆོག་ ¡Ã སློབ་དཔོན་པདྨ་ལྟ་བུས་མཛད་པ་ཡིན་ཡང༌། གསུང་གི་ ( ¡¶ ཞ ¡· གིས་ ) རབ་གནས་བྱས་པ་ཡིན་ན ༑ དེ་ཉིད་ཀྱི་རབ་གནས་འཛུད་པའི་ཕྱིར་རབ་གནས་དབྱུང་བ་ལ་ཉེས་པ་མེད་དེ ༑ སློབ་དཔོན་ཨཱརྱ་དེ་བས་སེམས་ཀྱི་སྒྲིབ་སྦྱོང་ལས། མཆོད་རྟེན་གསོ་བའི་བསམ་པ་ཡིས། །བཤིག་པར་གྱུར་ལ་ཉེས་པ་མེད། །ཅེས་གསུངས་སོ། །དེའང་རྟེན་དེའི་སྤྱན་སྔར་གཏོར་མ་དང་མཆོད་པ་རྒྱ་ཆེན་པོ་བཤམས་ལ། བདག་གི་རྣལ་འབྱོར་རྫོགས་པར་བསྒོམས་ནས་དཀོན་མཆོག་ལ་མཆོད་པ་རྒྱ་ཆེན་པོས་མཆོད་དེ ༑ བདག་སེམས་ཅན་ཐམས་ཅད་ཀྱི་དོན་དུ་བདེ་བར་གཤེགས་པའི་རྟེན་རྙིང་པ་སྤོ་བའམ་གསོ་བར་འཚལ་ཞིང༌། དེའང་སང་ནངས་པར་བགྱིད་པར་འཚལ་ཞེས་གསོལ་བ་གདབ། དེ་བཞིན་དུ་ཆོས་སྐྱོང་བའི་སྲུང་མ་རྣམས་ལའང་གཏོར་མ་བཏང་ལ་གསོལ་བ་གདབ། ཡང་ན་ནངས་པར་རྟེན་གྱི་སྤྱན་སྔར་མཆོད་པ་དང་གཏོར་མ་རྒྱ་ཆེན་པོ་བཤམས་ལ། བདག་གི་རྣལ་འབྱོར་རྫོགས་པར་བྱས་ཏེ་གཏོར་མ་དང་མཆོད་པ་རྒྱ་ཆེན་པོས་མཆོད་དེ་སྔ་མ་བཞིན་དུ་བརྗོད་དོ། །སང་ནངས་པར་ཞེས་པའི་སྐབས་སུ། ད་ནི་རབ་གནས་སྤོ་བར་འཚལ། ཞེས་པ་གཞུགདེ་ནས་མེ་ལོང་གཡའ་ཡོངས་སུ་དག་པ་ཞིག་ལ་རྟེན་གྱི་གཟུགས་བརྙན་འཆར་དུ་བཅུག་ལ། གང་ཟག་ཁྱད་པར་ཅན་གྱིས་བྱས་པའི་རྟེན་ཡིན་ཡང་མེ་ལོང་གི་ནང་དུ་སྤྱན་དྲངས་པ་ལ་བཞུགས་སུ་གཞུག དེ་ལ་དམ་ཚིག་སེམས་དཔའ་བསྐྱེད་པ་དང་ ༑ ཡེ་ཤེས་སེམས་དཔའ་བཅུག་ལ་མེ་ལོང་གི་ནང་དུ་གཞུག དེ་ཅིའི་ཕྱིར་ཞེ་ན ༑ རྟེན་དེ་བདེན་ན་མེ་ལོང་གི་ནང་གི་འདིའང་བདེན། མེ་ལོང་གི་མི་བདེན་ན་རྟེན་འདིའང་མི་བདེན་ཏེ། བཅོམ་ལྡན་འདས་ཀྱིས་ཆོས་ཐམས་ཅད་སྣང་ལ་རང་བཞིན་མེད་པར་སྒྱུ་མ་ལྟ་བུའམ་མེ་ལོང་གི་གཟུགས་བརྙན་ལྟ་བུར་གསུངས་པའི་ཕྱིར་རོ། །དེ་ནས་མེ་ལོང་གི་རྟེན་དེ་ལ་མཆོད་བསྟོད་བསྡུས་པ་ཙམ་ཞིག་བྱས་ལ། སྟེང་འོག་མི་འཁྲུལ་བའི་མཚན་མ་བྱས་ཏེ་དར་སེར་ ¡Ã

པོ་སོགས་ཀྱིས་གཡོགས་ལ་རྒྱབ་ངོས་སུ་རྒྱ་ ( ¡¶ ཞ ¡· པོས་གཡོགས་ཏེ་རྒྱས་ ) བཏབ་ལ། རྟེན་གསར་པ་ཚར་ནས་རབ་གནས་བྱེད་བྱེད་དུ་ཁ་མི་དབྱེ་མཆོད་པ་བཟང་སར་བཞུགས་སུ་གཞུགརྟེན་རྙིང་པའི་ས་རྡུལ་དམན་པ་རྣམས་གསར་པ་བྱེད་པའི་ཟླ་ལ་མ་ལུས་པར་བཏང་ ༑ གལ་ཏེ་ཡུལ་རྒྱང་ ( ¡¶ ཞ ¡· འཛང་ ¡¶ ལུ ¡· ཛ་ ) མ་རིང་དུ་གྱུར་ནས་སྤོ་བར་མི་ནུས་ན། ཆུའི་སྐྱེ་བོ་ལ་ཕན་པའི་ཕྱིར་ཆུ་བོ་ཆེན་པོར་དོར་རོ། །དེའང་མི་ནུས་ན་ཐ་མལ་པ་ལོངས་སྤྱོད་དུ་མི་གཞུག་པར་མཆོད་རྟེན་ལྟ་བུར་བྱས་ལ་རབ་གནས་བྱས་ཏེ་གཞག་གོ །དེ་ནས་རྟེན་གསར་པ་དེ་ཚར་བ་དང༌། རབ་གནས་བྱེད་པའི་ཚེ་སྟ་གོན་གྱི་ནུབ་མོར་ནི་མི་དགོས། དངོས་གཞིའི་ནུབ་མོ་མེ་ལོང་ལ་སྤྱན་དྲངས་པ་ལ་དར་སེར་པོའི་ཞལ་ཕྱེ་སྟེ། སྔར་གང་ ( ¡¶ ཞ ¡·¡¶ ལུ ¡· + གིས་ ) མཛད་པའི་ ( ¡¶ ཞ ¡· + རབ་གནས་ ) ཡན་ལག་བཞི་རྫོགས་ཡོད་པ་དེ་ཡེ་ཤེས་པའི་ཚུལ་དུ་རྟེན་གསར་པ་དེ་ལ་གཞུག སླར་ཡེ་ཤེས་སེམས་དཔའ་གཞན་ཡང་སྤྱན་དྲངས་ཏེ་དེ་ལ་གཞུགམཆོད་པ་རྒྱས་པས་མཆོད་པ་ལ་སོགས་པ་རབ་གནས་ཀྱི་བྱ་བ་རྣམས་ཡོངས་སུ་རྫོགས་པར་བྱའོ། །རྟེན་གསར་པ་བྱེད་པ་དང་རྙིང་པ་སྤོ་བའི་ཨརྒའི་ཆོ་ག་ཤཱཀྱའི་དགེ་བསྙེན་གྲགས་པ་རྒྱལ་མཚན་གྱྀས་དཔལ་ས་སྐྱའི་གཙུག་ལག་ཁང་དུ་སྦྱར་བའོ ༑ ༑ རྫོགས་སོ།། །།༄༅། །ཨོཾ་སྭསྟི་སིངྔྷཾ། བླ་མ་དམ་པ་རྣམས་ཀྱི་ཞབས་ལ་སྤྱི་བོས་གུས་པས་ཕྱག་འཚལ་ལོ། །གང་ཞིག་སྤྲོས་པ་ཀུན་དང་རྣམ་བྲལ་ཡང༌། །ཐུགས་རྗེས་རྟག་ཏུ་གཞན་གྱིས་དོན་མཛད་པ། །འགྲོ་བའི་རྩ་ལག་རྡོ་རྗེ་སེམས་དཔའ་དང༌། ། གཉིས་མེད་བླ་མའི་ཞབས་ལ་ཕྱག་འཚལ་ལོ། །རབ་གནས་རྒྱུད་དང་བསྟན་བཅོས་དུ་མ་ནི། །མཐོར་བ་སྡུད་མཛད་རིན་ཆེན་བཟང་པོ་ཡི། །གསུང་གི་རྗེས་འབྲངས་རབ་ཏུ་གནས་པ་ཡི། །ཆོ་ག་འགྲོ་ལ་བརྩེ་བས་བྲི་བར་བྱ། །འདིར་རབ་ཏུ་གནས་པར་བྱ་བ་ནི། གཞུང་རྒྱས་པ་རྣམས་ཉན་པར་ནུས་ཀྱང་རུང༌། མི་ནུས་ཀྱང་རུང་སྟེ། བླ་མ་རིན་ཆེན་བཟང་པོའི་སྡོམ་གྱི་རྗེས་སུ་འབྲངས་ནས།

རྒྱུད་ཀྱི་སྟེང་དུ་འདི་ལྟར་རྟོགས་པར་བྱ་སྟེ། དེ་ལ་དོན་དམ་པར་རབ་ཏུ་གནས་པ་བྱ་མི་དགོས་ཀྱང༌། ཀུན་རྫོབ་ཙམ་དུ་སེམས་ཅན་གྱི་དོན་རྒྱ་ཆེན་པོ་བྱ་བའི་ཕྱིར་རབ་ཏུ་གནས་པ་བྱ་དགོས་པར་བཤད་དེ། དེའང་རབ་ཏུ་གནས་པའི་རྒྱུད་ལས། སངས་རྒྱས་ཀུན་ནི་རབ་ཏུ་བཞུགས། །རབ་ཏུ་གནས་པ་གང་ཡང་མེད། །ཀུན་ཏུ་མཁའ་ལྟར་གནས་པ་ལ། །ཅིག་ཤོས་ཀྱིས་ནི་རབ་ཏུ་བཏགས། །འཇིག་རྟེན་ཀུན་རྫོབ་ལ་བརྟེན་ནས། །རབ་ཏུ་གནས་པ་རབ་ཏུ་བཏགས། །དམ་པའི་དོན་དུ་དཔྱད་པ་ན ༑ ༑ གང་ཞིག་གང་གིས་རབ་ཏུ་གནས། །གདོད་མ་ནས་ཞི་སྐྱེ་མེད་ལ། །ཅི་འདྲས་ཇི་ལྟར་རབ་ཏུ་གནས། །དང་པོའི་ལས་ཅན་སེམས་ཅན་རྣམས། །རྟོག་པའི་རྒྱུ་རུ་མཛད་པར་ཟད། །ཅེས་གསུངས་སོ། །དེས་ན་དོན་དམ་པར་རབ་ཏུ་གནས་པ་བྱ་མི་དགོས་ཀྱང༌། ཀུན་རྫོབ་ཏུ་སེམས་ཅན་གྱི་དོན་རྒྱ་ཆེན་པོ་བྱ་བའི་ཕྱིར་རབ་ཏུ་གནས་པར་བྱའོ། །དེ་ལ་བདུན། གང་ལ་རབ་ཏུ་གནས་པར་བྱ་བའི་རྟེན་ཡོངས་སུ་དག་པ་དང༌། གང་གིས་རབ་ཏུ་གནས་པར་བྱེད་པའི་རྡོ་རྗེ་སློབ་དཔོན་མཚན་ཉིད་དང་ལྡན་པ་དང༌། གང་དུ་རབ་ཏུ་གནས་པར་བྱ་བའི་གནས་དང་ ༑ གང་གི་ཚེ་རབ་ཏུ་གནས་པར་བྱ་བའི་དུས་དང༌། ཇི་ལྟ་བུས་རབ་ཏུ་གནས་པར་བྱ་བའི་ཡོ་བྱད་ཡོངས་སུ་རྫོགས་པ་དང༌། ཇི་ལྟར་རབ་ཏུ་གནས་པར་བྱ་བའི་ཆོ་ག་དང༌། དེ་ལྟར་རབ་ཏུ་གནས་པར་བྱས་པའི་དགོས་པ་སྟེ། བདུན་གྱིས་རྟོགས་པར་བྱའོ། །དེ་ལ་དང་པོ་གང་ལ་རབ་ཏུ་གནས་པར་བྱ་བའི་རྟེན་ནི། རྒྱུད་ལས ༑ བརྡུངས་པ་དང༌། བྲིས་པ་དང༌། འབུར་དུ་བྱས་པ་ལ་སོགས་པའི་རྟེན་རབ་ཏུ་གནས་པར་བྱ་བའི་ཆོ་གར་གསུངས་པ་ཞེས་བྱ་བ་དང༌། སྐུ་གཟུགས་མཚན་ཉིད་དང་ལྡན་པ་སྟེ། ཞི་བ་ལ་སོགས་ཉམས་དང་ལྡན། །ཚད་ཀྱིས་ཚད་ལ་ཕབ་ཅིང་བཟང༌། །དེ་འདྲར་རབ་ཏུ་གནས་པར་བྱ། །ཞེས་གསུངས་པས་ན། སངས་རྒྱས་ཀྱི་སྐུ་གསུམ་གྱི་རྟེན་དང༌། ཆོས་དང་དགེ་འདུན་གྱི་རྟེན་ཇི་ལྟར་བྱ་བའི་ཆོ་ག་དང༌། སྐུ་གཟུགས་དང་མཆོད་རྟེན་གྱི་ཆ་དབྱེ་བ་དང༌།

རིང་བསྲེལ་དང་གཟུངས་ཇི་ལྟར་གཞུག་པའི་ཆོ་ག་དང་བཅས་པ་རྣམས་བརྗོད་པར་བྱའོ། །དེ་ལ་ཡང་དག་པར་རྫོགས་པའི་སངས་རྒྱས་ཀྱི་རྟེན་ནི་གསུམ་སྟེ། ཆོས་ཀྱི་སྐུ་དང༌། ལོངས་སྤྱོད་རྫོགས་པའི་སྐུ་དང༌། སྤྲུལ་པའི་སྐུའི་རྟེན་ནོ། །དང་པོ་ཆོས་ཀྱི་སྐུའི་རྟེན་ ( ¡¶ ཞ ¡· - རྟེན་ ) ཡང་དཀྱིལ་འཁོར་ཆེན་པོ་ཞེས་བྱ་བའི་རྒྱུད་ལ་བརྟེན་ནས། སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པའི་མཆོད་རྟེན་གྱི་རྟོག་པ་ཞེས་བྱ་བ་ལས་འབྱུང་བ། དེ་བཞིན་གཤེགས་པའི་ཆོས་ཀྱི་སྐུའི་རྟེན་ནི་གསུམ་སྟེ། ལྷུང་བཟེད་ཁ་ཕུབ་པ་ལྟར་ཡོངས་སུ་གྲགས་པ་དང༌། ཁང་བུ་ལྟར་ཡོངས་སུ་གྲགས་པ་དང་ ༑ རྒྱལ་མཚན་ལྟར་ཡོངས་སུ་གྲགས་པའོ། །དང་པོ་ནི་གདན་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ལྷུང་བཟེད་ཁ་ཕུབ་པ་ལྟར་ཡོངས་སུ་ཟླུམ་པོ་སྟེ། འདི་ནི་ཆོས་ཀྱི་སྐུ་མཚན་མ་ཐམས་ཅད་དང་བྲལ་བ་མཚོན་པ་སྟེ། བིམྦ་ཞེས་བྱ་བ་ཡིན་ནོ། །གཉིས་པ་ནི། ཁང་བུ་ལྟར་གྲུ་བཞི་པ་ཤིན་ཏུ་མཛེས་པ་རྐྱང་པའམ་བརྩེགས་པའང་རུང་སྟེ། འདི་ནི་ཆོས་ཀྱི་སྐུ་ཡོན་ཏན་ཐམས་ཅད་རྫོགས་ཤིང༌། མཉམ་པ་ཉིད་མཚོན་པའི་རྟགས་ཏེ། ཁང་བུ་ཞེས་བརྗོད་པ་ཡིན་ནོ། །གསུམ་པ་ནི ༑ མཆོད་རྟེན་གྱི་རྣམ་པ་སྟེ། འདི་ལ་བརྒྱད་ཡོད་དེ། ཐམས་ཅད་དུའང་གདན་ཁྲིའི་རྣམ་པ་ལ་ནི་ངེས་པ་མེད་དེ། གྲུ་བཞིའམ། ཟླུམ་པོའམ། པདྨའམ། ཟླ་གམ་ལ་སོགས་པ་ཇི་ལྟར་མཛེས་པ་སྟེ། འདི་ནི་རྨང་དགེ་བ་བཅུ་ཞེས་བྱ་བ་ཡིན་ནོ། ། མགུར་ཆུ་ཟླ་བའི་དཀྱིལ་འཁོར་ཡན་ཆད་ནི་ཐམས་ཅད་མཐུན་ཏེ། འོན་ཀྱང་སྒོ་མངས་ཀྱི་བུམ་པ་ལ་ནི་ཕྱོགས་བཞིར་སྒོ་རེ་རེ་འབྱུང་སྟེ། འདི་དག་གི་རྣམ་པར་དག་པ་ནི་འོག་ཏུ་བརྗོད་པར་བྱའོ། །བར་གྱི་བང་རིམ་ཐོག་མ་པདྨ་བརྩེགས་པ་ནི་ཟླུམ་པོ་པདྨའི་འདབ་མ་ཅན་བཞིའམ་བདུན་ ¡Ã ཕྱོགས་བཞིར་ ( ¡¶ ཞ ¡· - ཕྱོགས་བཞིར་ ) བརྩེགས་པའོ། །འདི་ནི་སེར་སྐྱའི་གྲོང་ཁྱེར་དུ་བལྟམས་པ་བསྟན་པའི་མཆོད་རྟེན་ཏེ། བདེ་གཤེགས་མཆོད་རྟེན་ཞེས་བྱ་བ་ཡིན་ནོ།

།གཉིས་པ་བྱང་ཆུབ་ཆེན་པོའི་མཆོད་རྟེན་ཞེས་བྱ་བ་ནི་བང་རིམ་བཞི་པ་སྟེ། འདི་ནི་རྡོ་རྗེའི་གདན་དུ་བྱང་ཆུབ་ཀྱི་རྟེན་དུ་གྱུར་བའི་མཆོད་རྟེན་ཞེས་བྱ་བ་ཡིན་ནོ། །གསུམ་པ་བཀྲ་ཤིས་སྒོ་མངས་ཆོས་ཀྱི་འཁོར་ལོའི་མཆོད་རྟེན་ནི། ཕྱོགས་རེ་ལ་སྒོ་བཞིའམ་བརྒྱད་དམ་བཅུ་གཉིས་སམ་བཅུ་དྲུག་ཏུ་ཡོད་པ་སྟེ། བདེན་པ་བཞིའམ། རྣམ་པར་ཐར་པ་བརྒྱད་དམ། རྟེན་འབྲེལ་བཅུ་གཉིས་སམ། སྟོང་པ་ཉིད་བཅུ་དྲུག་སྟེ། མདོར་ན་ཆོས་ཀྱི་སྒོ་དུ་མ་སྟོན་པའི་མཚོན་བྱེད་དེ། ཝཱ་རཱ་ཎ་སཱིར་ཡེ་ཤེས་ཀྱི་མཆོད་རྟེན་ཞེས་བྱ་བ་ཡིན་ནོ། །བཞི་པ་ཆོ་འཕྲུལ་ཆེན་པོ་བསྟན་པའི་མཆོད་རྟེན་ནི ༑ ཕྱོགས་བཞི་ན་འབུར་བཞི་ཡོད་པ་བང་རིམ་བཞི་པ་སྟེ། འདི་ནི་མཉན་དུ་ཡོད་པ་ན་མུ་སྟེགས་ཕམ་མཛད་ཀྱི་མཆོད་རྟེན་ཞེས་བྱ་བ་ཡིན་ནོ། །ལྔ་པ་ལྷ་ལས་བབས་པའི་མཆོད་རྟེན་ནི་ཕྱོགས་བཞི་ནས་སྐས་གདང་ལྟ་བུ་ཡོད་པ་སྟེ། དེ་བདེ་བར་གཤེགས་པ་རྣམས་སེམས་ཅན་གྱི་དོན་ལ་བྱོན་པར་མཚོན་པ་སྟེ། འདི་ནི་གྲོང་ཁྱེར་གསལ་ལྡན་དུ། སུམ་ཅུ་རྩ་གསུམ་པའི་ལྷས་མཆོད་པའི་མཆོད་རྟེན་ཞེས་བྱ་བ་ཡིན་ནོ། །དྲུག་པ་དགེ་འདུན་གྱི་དབྱེན་འདུམ་པའི་མཆོད་རྟེན་ནི། བང་རིམ་བཞི་པ་དེ་དག་གི་ཟུར་ཡང་བཅད་པ་ལྟ་བུ་སྟེ། བང་རིམ་རེ་རེ་ལ་ཟུར་བརྒྱད་དང་ལོགས་བརྒྱད་ཡོད་པར་མངོན་པ་སྟེ། རྣམ་པར་འཕྲུལ་བ་དུ་མས་སེམས་ཅན་གྱི་དོན་མཛད་པར་མཚོན་པ་སྟེ། འདི་ནི་རྒྱལ་པོའི་ཁབ་ཏུ་བྱམས་དངོས་མཆོད་རྟེན་ཞེས་བྱ་བ་ཡིན་ནོ། །བདུན་པ་སྐུ་ཚེ་བྱིན་གྱིས་བརླབས་པའི་མཆོད་རྟེན་ནི། རྣམ་པར་ཐར་པའི་སྒོ་གསུམ་མཚོན་པ་བང་རིམ་གསུམ་པ་ཟླུམ་པོ་སྟེ། འདི་ནི་ཡངས་པ་ཅན་དུ་སྐུ་ཚེའི་འདུ་བྱེད་བྱིན་གྱིས་བརླབས་པའི་བྱིན་རླབས་མཆོད་རྟེན་ཞེས་བྱ་བ་ཡིན་ནོ། །བརྒྱད་པ་ ¡Ã ཆོས་རྒྱལ་ ( ¡¶ ཞ ¡· - ཆོས་རྒྱལ་ ) མྱང་ ༼ འདས་མཆོད་རྟེན་ ༽ ངན་མེད་པ་ནི། གདན་ཁྲི་གང་ཡང་རུང་བའི་སྟེང་དུ་མགུར་ཆུ་ཡན་ཆད་བཞུགས་པ་སྟེ།

འདི་ནི་སྤྲོས་པ་ཐམས་ཅད་ཉེ་བར་ཞི་བའི་མཚོན་བྱེད་དེ། འདི་ནི་གྲོང་ཁྱེར་རྩྭ་མཆོག་ཏུ་མྱ་ངན་ལས་འདས་པའི་མཆོད་རྟེན་ཞེས་བྱ་བ་ཡིན་ནོ།། དེ་ལྟ་བུའི་མཆོད་རྟེན་གྱི་རྣམ་པར་དག་པ་ནི། རྨང་དགེ་བ་བཅུ་དང༌། བང་རིམ་དང་པོ་ནི་དྲན་པ་ཉེ་བར་བཞག་པ་བཞི་དང༌། གཉིས་པ་ནི་ཡང་དག་པར་སྤོང་བ་བཞི ༑ གསུམ་པ་ནི་རྫུ་འཕྲུལ་གྱི་རྐང་པ་བཞི། བཞི་པ་ནི་དབང་པོ་ལྔ། བུམ་རྟེན་མགུར་ཆུ་ནི་སྟོབས་ལྔ། བུམ་པ་ནི་བྱང་ཆུབ་ཀྱི་ཡན་ལག་བདུན། པུ་ཤུ་སྟེ་བྲེ་ནི། འཕགས་པའི་ལམ་ཡན་ལག་བརྒྱད། སྲོག་ཤིང་ནི་ཤེས་པ་བཅུ། འཁོར་ལོ་བརྩེགས་མ་བཅུ་གསུམ་ལས། བཅུ་ནི་སྟོབས་བཅུ། ལྷག་མ་གསུམ་ནི་དྲན་པ་ཉེ་བར་བཞག་པ་གསུམ་མོ། །ཆར་ཁེབས་ཏེ་གདུགས་ནི་ཐུགས་རྗེ་ཆེན་པོའོ། །ཏོག་ནི་མཉམ་པ་མེད་པ་ཆོས་ཀྱི་སྐུའི་རང་བཞིན་ཏེ། འདི་དག་ནི་མཆོད་རྟེན་གྱི་ངོ་བོ་ཡིན་ནོ། །དེའང་ལུང་ལས་འཁོར་ལོ་རྣམས་ལ་ནི་གདུགས་ཞེས་བྱ་སྟེ། སངས་རྒྱས་ཀྱི་མཆོད་རྟེན་ལ་ནི་གདུགས་བཅུ་གསུམ་མོ། །རང་སངས་རྒྱས་ལ་ནི་བདུན་ནོ ༑ ༑ དགྲ་བཅོམ་པ་ལ་ནི་ལྔའོ། །ལན་ཅིག་ཕྱིར་འོང་བ་དང་ཕྱིར་མི་འོང་བ་ལ་ནི་གསུམ་མོ། །རྒྱུན་དུ་ཞུགས་པ་ལ་ནི་གཅིག་གོ །སོ་སོ་སྐྱེ་བོ་རྣམས་ཀྱི་ནི་མཆོད་རྟེན་བྱི་བོ་ཡིན་ནོ་ཞེས་གསུངས་སོ། །དེ་ཡང་ཆོས་ཀྱི་སྐུའི་རིང་བསྲེལ་ཞེས་བྱ་བ། གཟུངས་བཞུགས་ན་ནི་སངས་རྒྱས་ཀྱི་མཆོད་རྟེན་དུ་འགྱུར་བའི་ཕྱིར་ཐམས་ཅད་ལའང་འཁོར་ལོ་བཅུ་གསུམ་ཐོབ་པ་ཡིན་ནོ། །གདུགས་ལ་ནི་ཆར་ཁེབས་ཞེས་བཤད་དོ། །དེ་ལས་གཞན་པའི་མཆོད་རྟེན་གྱི་རྒྱན་རྣམས་ཀྱང༌། སངས་རྒྱས་ཀྱི་ཡེ་ཤེས་རྣམ་པར་དག་པ་སྟེ། སྡོམ་ལ། རྡོ་རིང་ཐེས་སྐས་རྒྱལ་མཚན་དང༌། །མེ་ཏོག་ཕྲེང་དང་འཇིག་རྟེན་སྐྱོང༌། །དྲིལ་བུ་ཟླ་བ་གདུགས་དང་ཏོག །མེ་ལོང་ཅོད་པན་བ་དན་ནོ། །དེ་ལ་རྡོ་རིང་ནི་མི་འཇིགས་པ་བཞིའོ། །ཐེམ་སྐས་ནི་བསྲུང་བ་མེད་པ་གསུམ་མོ། །ཆུ་སྲིན་གྱི་རྒྱལ་མཚན་གྱིས་ནི་བདུད་བཞི་ལས་རྒྱལ་བའོ།

། མེ་ཏོག་གི་ཕྲེང་བས་ནི་ཚུལ་ཁྲིམས་ཀྱི་ཕུང་པོས་བསྒྲུབས་པའི་མཚན་དང་དཔེ་བྱད་དང་ལྡན་པ། འཇིག་རྟེན་སྐྱོང་བས་ནི་བདེན་པ་བཞི་བཤད་པས་སྐྱེ་བོ་བཞི་ལ་ཕན་འདོགས་པ། དྲིལ་བུས་ནི་ཚངས་པའི་གསུང་དབྱངས་ཡན་ལག་དྲུག་ཅུ་སྟོན་པ། ཟླ་ཚེས་ཀྱིས་ནི་བླ་ན་མེད་པའི་ཡེ་ཤེས་ཀྱིས་བྱང་ཆུབ་ཀྱི་སེམས་སྣང་བར་བྱེད་པ། གདུགས་ཀྱིས་ནི་བླ་ན་མེད་པའི་སྐྱབས་བྱེད་པས་འགྲོ་བ་ཐམས་ཅད་ཀྱི་སྐྱོབ་པར་འགྱུར་བ། ཏོག་ནི་ཆོས་ཀྱི་སྐུའི་སྟེང་ནས་གཡོགས་པ་ཏོག་ཆེན་པོ་སྟེ། མངོན་པར་ཤེས་པ་དྲུག་གོ །མེ་ལོང་ནི་ཡེ་ཤེས་བཞི། དར་གྱི་ཅོད་པན་ནི་བླ་ན་མེད་པའ ¡Ã ཡེ་ཤེས་ ( ¡¶ ཞ ¡· སངས་ ) རྒྱས་པ་སྟེ་བྱང་ཆུབ་ཀྱི་ཅོད་པན་ཐོབ་པ། བ་དན་གྱིས་ནི་བླ་ན་མེད་པའི་ཆོས་ཀྱི་སྙན་པའི་གྲགས་པས་ཀུན་ཏུ་ཁྱབ་པའོ། ། དེ་ལྟར་མཆོད་རྟེན་གྱི་རྒྱན་རྣམས་ཀྱང་སངས་རྒྱས་ཉིད་ཀྱི་རྣམ་པར་འཕྲུལ་པ་ཡིན་ནོ། །མཆོད་རྟེན་གྱི་རྣམ་པར་དག་པ་འདི་དག་ནི། སློབ་དཔོན་ཞི་བའི་སྙིང་པོས་མཛད་པའི་མཆོད་རྟེན་གྱི་ཆ་དབྱེ་བ་ལས་བྱུང་བའོ། །ཆོས་ཀྱི་སྐུའི་གཟུགས་བརྙན་ཇི་ལྟར་བྱ་བའི་ཚུལ་བསྟན་ཟིན་ཏོ། །ལོངས་སྤྱོད་རྫོགས་པའི་སྐུ་ནི་རིགས་ལྔ་ལ་སོགས་པའི་རྣམ་པར་འཕྲུལ་པ་མཛད་པ་སྟེ། བྱང་ཆུབ་མཆོག་གི་ཕྱག་རྒྱ་ལ་སོགས་པས་བཞུགས་ཤིང་རྒྱན་དང་ན་བཟའ་དུ་མས་བརྒྱན་པ། བྱང་ཆུབ་སེམས་དཔའི་འཁོར་བསམ་གྱིས་མི་ཁྱབ་པ་དང་ལྡན་པར་བྱའོ། །སྤྲུལ་པའི་སྐུ་

¡Ã རྣམས་ ( ¡¶ ཞ ¡·¡¶ ལུ ¡· རྣམ་པར་འཕྲུལ་པ་ ) ནི་རབ་ཏུ་མཛེས་ཤིང་མཐོང་ན་མི་མཐུན་པ་མེད་པ། དབུའི་གཙུག་ཏོར་དང་བཅས་པ་རྡོ་རྗེའི་གདན་ལ་སྐྱིལ་མོ་ཀྲུང་གིས་བཞུགས་པའམ་བཞེངས་པའི་ཚུལ་ལོ། །བཞུགས་པ་ལ་ཕྱག་རྒྱ་ལྔ་སྟེ། ཆོས་འཆད་པ་དང༌། བདུད་བཏུལ་བས་ཏེ་ས་གནོན་དང། མཆོག་སྦྱིན་དང༌། ཏིང་ངེ་འཛིན་གྱིས་བཞུགས་པ་དང༌། མི་འཇིགས་པ་སྦྱིན་པས་བཞུགས་པའོ། །འོག་མ་བཞི་ཀའི་ཕྱག་གཡོན་པ་ནི་ཆོས་གོས་ཀྱི་མཐའ་འཛིན་པས་མཉམ་གཞག་ཡིན་ནོ། ། བཞེངས་པ་ལ་གསུམ་སྟེ། གཡས་པ་སྐྱབས་སྦྱིན་པ་དང༌། མཆོག་སྦྱིན་པ་གཉིས་ཀྱི་ནི་གཡོན་པས་ཆོས་གོས་ཀྱི་མཐའ་འཛིན་པ་ཡིན་ལ། གཡས་པས་འཁར་གསིལ་འཛིན་ཞིང༌། གཡོན་པ་ལྷུང་བཟེད་འཛིན་པ་བསོད་སྙོམས་ལ་གཤེགས་པའི་ཕྱག་རྒྱ་ཡིན་ནོ། །དེ་མ་ཡིན་པའི་སྤྲུལ་པའི་སྐུ་དུ་མའི་རྣམ་འཕྲུལ་དང༌། བྱང་ཆུབ་སེམས་དཔའི་རྣམ་འཕྲུལ་བསམ་གྱིས་མི་ཁྱབ་པ་ནི་འདིར་བརྗོད་པར་ག་ལ་ནུས་ཏེ། རང་རང་གི་རྒྱུད་དང༌། སྒྲུབ་ཐབས་ཀྱི་སྟེང་དུ་རྟོགས་པར་བྱའོ། །གསུང་གྀ་རྟེན་གླེགས་བམ་ལ་སོགས་པ་ཇི་ལྟར་བྲི་བ་ནི་རྟོགས་པར་སླ་ལ། བྱང་ཆུབ་སེམས་དཔའི་དགེ་འདུན་དང༌། ཉན་ཐོས་ཀྱི་དགེ་འདུན་གྱི་རྟེན་བྲི་བ་ལ་སོགས་པ་རྣམས་ནི་རང་རང་གི་སྟེང་དུ་རྟོགས་པར་བྱའོ། །དེ་དག་ནི་དཀོན་མཆོག་གསུམ་གྱི་རྟེན་རྒྱས་པར་བྱ་བའི་ཆོ་ག་ཡིན་ནོ། །དུས་ཐམས་ཅད་དུ་བྱ་བའམ་ཆོས་ཀྱི་སྐུའི་རྟེན་ཆེན་པོའི་ནང་དུ་བཞུགས་པའང་རུང་སྟེ། ( ¡¶ ལུ ¡· + སཱཙྪའི་ཚུལ་གྱིས་སྐུ་གསུམ་གྱི་རྟེན་བཞེངས་པར་འདོད་ན། ) སཱཙྪ་བྱེད་པའི་ས་ཕྱོགས་སུ་གཏོར་མ་གཏང་ཞིང་ས་བླང༌། ཨོཾ་བཛྲ་ཁ་ན་ཁ་ན་ཧཱུྃ། ཞེས་བརྗོད་ལ་རིན་པོ་ཆེ་སྣ་བདུན་དུ་བྱིན་གྱིས་བརླབས། ཨོཾ་བཛྲ་མུཏྐར་ཨཱ་ཀོ་ཊ་ཡ་ཧཱུྃ་ཞེས་བརྗོད་པས་བརྐོ། དེ་ནས་ཚེ་འདས་པའི་དོན་བྱེད་ན་བ་བྱུང་ལྔ་དང༌། དྲི་ཞིམ་པོའི་ཆུ་སྦྱར་བ་ཐོགས་ཏེ། རུས་བུའི་སྟེང་དུ་ཟླ་བའི་དཀྱིལ་འཁོར།

དེའི་སྟེང་དུ་ཨ་དཀར་པོ་བསམས་ལ། དེའི་བདུད་རྩིའི་ཆུས་ཚེ་འདས་པའི་སྡིག་པ་ཐམས་ཅད་དག་པར་བསམ་ཞིང༌། ངན་སོང་སྦྱོང་བའི་སྔགས་དང༌། ཨོཾ་བཛྲ་པྲ་མརྡྷ་ན་ཡ་པྲ་མརྡྷ་ནཱ་ཡ་སྭཱ་ཧཱ། ཞེས་ཟློས་ཞིང་དྲི་ཞིམ་པོའི་ཆུས་རུས་བུ་བཀྲུ། དེ་ནས་ཞིབ་པར་སྦྱངས་ལ་འཇིམ་པ་དང་བསྲེས་ཏེ། འཇིམ་པའི་ཕུང་པོ་ཆེན་པོར་བྱ་སྟེ། དེའང་སྦྱོང་རྒྱུད་ལས། ཐལ་བ་དེ་དང་རུས་པའི་རྡུལ ༑ ༑ སྔགས་ཀྱིས་བཏབ་པའི་དྲི་ཡི་ཆུས། །བ་སྐྱེས་འོ་མ་ལ་སོགས་ལྔས། ། སྦྱོང་བའི་སྔགས་ཀྱིས་བློ་ལྡན་གྱིས། །འབུམ་དུ་བཟླས་ལ་འཇིམ་པ་དང༌། །དེ་ཀུན་བསྲེས་ལ་བརྫིས་ནས་ཀྱང༌། །ཞེས་གསུངས་པ་ཡིན་ནོ། །དེ་ནས་འཇིམ་པའི་ཕུང་པོ་དེ་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་ཕུང་པོར་བསམས་ལ། བདག་གི་ཐུགས་ཀའི་ཧཱུྃ་ལས་འོད་ཟེར་བྱུང་སྟེ་འོག་མིན་ན་བཅོམ་ལྡན་འདས་རྣམ་པར་སྣང་མཛད་འོད་ཀྱི་རྒྱལ་པོ་ལ་ཕོག་སྟེ་གསོལ་བ་བཏབ་པས། དེའི་ཐུགས་ཀ་ལས་ཀྱང་འོད་ཟེར་བྱུང་བས། སེམས་ཅན་ཐམས་ཅད་ཀྱི་རྒྱུད་སྦྱངས། འཇིམ་པ་ལ་ཕོག་པས་འཇིམ་པའང་དེ་བཞིན་གཤེགས་པའི་ཡེ་ཤེས་ཀྱི་རང་བཞིན་དུ་བྱིན་གྱིས་བརླབ་ཅིང༌། ལག་པ་གཡོན་པའི་མཐེ་ཆུང་མཐེ་བོས་མནན་པ་གན་རྐྱལ་དུ་བཞག་པའི་སྟེང་དུ་གཡས་པའང་དེ་བཞིན་བྱས་ལ་ཁ་བུབ་ཏུ་མནན་ལ། ཨོཾ་ན་མོ་བྷ་ག་ཝ་ཏེ་བཻ་རོ་ཙ་ན་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ ༑ ཨརྷ་ཏེ་སམྱཀྶཾ་བུད་ངྷཱ་ཡ། ཏདྱ་ཐཱ། ཨོཾ་སཱུཀྵྨེ་སཱུཀྵྨེ་ས་མ་ཡེ་ས་མ་ཏེ། ཤཱནྟེ། དནྟེ ༑ ས་མ་རོ་བེ་ཨ་ན་ལཾ་བྷེ། ཏ་རཾ་བྷེ་ཡ་ཤོ་བ་ཏི། མ་ཧཱ་ཏེ་ཛེ་ནི་ར་ཀུ་ལེ་ནི་ར་བ་ནེ། སརྦ་བུངྔྷ་ཨ་ངྷིཥྛཱ་ན། ཨ་ངྷིཥྛི་ཏེ་སྭཱ་ཧཱ། ཞེས་ཉེར་གཅིག་བརྗོད་ཅིང་བྱིན་གྱིས་བརླབ་བོ། །དེ་ནས་ཨོཾ་ཧཱུྃ་ཏྲཱྃ་ཧྲཱིཿཨཿཞེས་བྱ་བ་དང༌། རྟེན་འབྲེལ་སྙིང་པོ་དང༌། གཙུག་ཏོར་དྲི་མ་མེད་པའི་གཟུངས་ལ་སོགས་པ་ཅི་འགྲུབ་པ་བྲིས་ནས་ནང་དུ་བཅུག་ལ། འབི་འབི་བྱས་ལ་སྐུའམ་མཆོད་རྟེན་དུ་བྱས་ཏེ།

དེའང་སྦྱོང་རྒྱུད་ལས། གཟུགས་སུ་བྱ་བའམ་ཡང་ན་ནི། །མཆོད་རྟེན་གྱི་ནི་ལྟར་བྱས་ལ། །ཞེས་འབྱུང་བ་ཡིན་ནོ། །ན་མཿས་མནྟ་བུདྡྷཱ་ནཱཾ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། འཇིམ་པ་བླང་བའི་སྔགས་སོ། །ཡེ་ཤེས་ལྔའི་རང་བཞིན་རྒྱས་པར་བསམ་ཞིང༌། ཨོཾ་བཛྲོདྦྷ་བ་ཡེ་སྭཱ་ཧཱ ༑ འབི་འབི་བྱ་བའི་སྔགས་སོ། །སངས་རྒྱས་ཀྱི་ཡེ་ཤེས་ཁོང་དུ་ཆུད་པར་བསམ་ཞིང༌། ཨོཾ་བཛྲ་ངྷརྨ་ངྷཱ་ཏུ་གརྦྷེ་ ( ¡¶ ཞ ¡· + ཛྭ་ལ་ ) སྭཱ་ཧཱ། འབི་འབིའི་ནང་དུ་གཟུངས་བཞུགས་པའི་སྔགས་སོ། །བྱང་ཆུབ་ཀྱི་སེམས་ཀུན་ཏུ་བཟང་པོས་བསྒོས་པར་བསམ་ཞིང༌། ཨོཾ་ ( ¡¶ ལུ ¡· + བཛྲ་ ) ཨ་ར་ཛེ་བི་ར་ཛེ་སྭཱ་ཧཱ། སྣུམ་དང་ས་དཀར་བསྐུ་བའི་སྔགས་སོ། ། ཐབས་དང་ཤེས་རབ་ཟུང་དུ་ཆུད་པར་བསྒོམས་ལ ༑ ཨོཾ་ ( ¡¶ ཞ ¡·¡¶ ལུ ¡· + བཛྲ་ ) ངྷརྨ་ངྷཱ་ཏུ་གརྦྷེ་སྭཱ་ཧཱ། རྒྱར་གཞུག་པའི་སྔགས་སོ། །ཡེ་ཤེས་ཆེན་པོའི་ངོ་བོར་གྱུར་པར་བསམ་ཞིང༌། ཨོཾ་བཛྲ་མུངྐ་ར་ཨཱ་ཀོ་ཊ་ཡ་ཧཱུྃ། ཞེས་པ་དང༌། རྟེན་འབྲེལ་སྙིང་པོའང་བཟླས་ཏེ་བརྡུང་བའི་སྔགས་སོ། །རྒྱུ་དང་འབྲས་བུའི་ཆོས་ཐམས་ཅད་ཡོངས་སུ་རྫོགས་པར་བསམ་ཞིང༌། ཨོཾ་ ( ¡¶ ཞ ¡·¡¶ ལུ ¡· + བཛྲ་ ) ངྷརྨ་ར་ཏེ་ ( ¡¶ ཞ ¡· ཛེ་ ) སྭཱ་ཧཱ། དབྱུང་བའི་སྔགས་སོ། །ཐབས་དང་ཤེས་རབ་འབྲེལ་བས་ཆོས་ཀྱི་སྐུ་འགྲུབ་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་ངྷརྨ་ཀཱ་ཡ་མ་ཧཱ་སུ་ཁ་བཛྲ་སུ་ར་ཏི་ས་མ་ཡ་སྟྭཾ། བཞུགས་སུ་གསོལ་བའི་སྔགས་སོ། །དེ་ལས་འཇིག་རྟེན་གྱི་ཁམས་ཐམས་ཅད་དུ་གཟུགས་སྐུ་གཉིས་ཀྱིས་སེམས་ཅན་ཀྱི་དོན་དཔག་ཏུ་མེད་པ་བྱེད་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་སཾ་བྷོ་ག་ཀཱ་ཡ་ས་མ་ཡ་སྟྭཾ། ཨོཾ་སརྦ་ཏ་ཐཱ་ག་ཏ་ནིརྨཱ་ཎ་ཀཱ་ཡ་ས་མ་ཡ་སྟྭཾ། ཞེས་པས་སྐུ་གསུམ་གྱི་ངོ་བོ་གྲུབ་པ་ཡིན་ནོ། །དེ་ནས་འོག་ཏུ་མཆོད་རྟེན་ལ་མངའ་དབུལ་བའི་སྐབས་སུ་འབྱུང་བའི་སྲོག་ཤིང་དང༌། ཆུ་སྲིན་གྱི་རྒྱལ་མཚན་ལ་སོགས་པའང་བྱས་ལ་ཐམས་ཅད་ལའང་ཅི་འགྲུབ་པ་དབུལ་ལོ། །མདོར་ན་དེ་ལྟ་བུའི་རྟེན་རྒྱས་བསྡུས་ཐམས་ཅད་ཀྱང་བཟོ་བོས་བྱ་བ་ཡོངས་སུ་རྫོགས་པ་ཡིན་ནོ།

།ད་ནི་མཆོད་རྟེན་གྱི་ནང་དུ་རིང་བསྲེལ་ལ་སོགས་པ་བཞུགས་སུ་གཞུག་པའི་ཚུལ་ནི། སྤྱིར་རིང་བསྲེལ་ནི་རྣམ་པ་བཞི་སྟེ། སྐུ་གདུང་གི་རིངབསྲེལ་དང༌། སྐུ་གདུང་ཉུངས་འབྲུ་ལྟ་བུའི་རིང་བསྲེལ་དང༌། དབུ་སྐྲ་དང་སེན་མོ་ལ་སྐུ་བལ་གྱི་རིང་བསྲེལ་ཞེས་བརྗོད་པ་དང༌། གཟུངས་རྣམས་ལ་ཆོས་ཀྱི་སྐུའི་རིང་བསྲེལ་ཞེས་བརྗོད་པ་ཡིན་ནོ། ། ཆོས་ཀྱི་སྐུའི་རིང་བསྲེལ་ལ་མཆོད་རྟེན་གྱི་ནང་དུ་བཞུགས་པར་བཤད་པའི་གཟུངས་ལྔ་ཡིན་ཏེ། གཙུག་ཏོར་རྣམ་རྒྱལ་དང༌། གཙུག་ཏོར་དྲི་མེད། གསང་བའི་རིང་བསྲེལ་ཟ་མ་ཏོག བྱང་ཆུབ་སྙིང་པོ་རྒྱན་འབུམ། རྟེན་འབྲེལ་སྙིང་པོ་རྣམས་ཡིན་ནོ། །གཞན་ཡང་གསང་སྔགས་ཀྱི་རྒྱུད་སྡེ་དང༌། མདོ་སྡེ་ནས་འབྱུང་བའི་སྔགས་བྱིན་རླབས་ཅན་རྣམས་བྲིས་ནས་བཞུགས་སུ་བཅུག་ན་བསོད་ནམས་དཔག་ཏུ་མེད་ཅིང་བྱིན་རླབས་ཆེའོ་ཞེས་བླ་མ་རྣམས་གསུང་ངོ༌། །དེ་དག་བཞུགས་པའི་རིམ་པ་ནི། ཏོག་དང་ ¡Ã ཏོག་ལ་ ( ¡¶ ཞ ¡· གདུགས་ལ་ ) བཞུགས་ས་མེད་ནའང་ ༑ འཁོར་ལོའི་ཐོག་མར་སངས་རྒྱས་ནས་བཟུང་ནས་བདག་གི་རྩ་བའི་བླ་མའི་བར་གྱི་མཚན་རྣམས། གུར་གུམ་ལ་སོགས་པའི་དྲི་བཟང་པོས་ཡི་གེ་གསུམ་དང་སྤེལ་བའམ། ཕྱག་འཚལ་ཞིང་སྐྱབས་སུ་འགྲོ་བ་དང་བཅས་པ་སྤེལ་ལ་བཞུགས་སུ་གཞུག དེ་ཡང༌། ཨོཾ་ཨཱཿན་མོ་བཛྲ་དྷ་རཱ་ཡ་ཧཱུྃ། ཞེས་བྱ་བའམ། རྗེ་བཙུན་སངས་རྒྱས་རྡོ་རྗེ་འཆང་ཆེན་པོ་ལ་ཕྱག་འཚལ་ཞིང་སྐྱབས་སུ་མཆིའོ། ། ཞེས་བྱ་བ་ལྟ་བུའམ། ཨོཾ་ཨཱཿན་མོ་ནཱ་གཱརྫུ་ནཱ་ཡ་ཧཱུྃ། ཞེས་པ་ལྟ་བུའམ། སློབ་དཔོན་འཕགས་པ་ཀླུ་སྒྲུབ་ལ་ཕྱག་འཚལ་ཞིང་སྐྱབས་སུ་མཆིའོ། །ཞེས་པ་ལྟ་བུ་དང་ ༑ ཨོཾ་ཨཱཿན་མཿཤྲཱི་བི་རཱུ་པཱ་ཡ་ཧཱུྃ་ཞེས་བྱ་བ་ལྟ་བུའམ། རྗེ་བཙུན་རྣལ་འབྱོར་གྱི་དབང་ཕྱུག་བིརྺ་པ་ལ་ཕྱག་འཚལ་ཞིང་སྐྱབས་སུ་མཆིའོ་ཞེས་པ་ལྟ་བུ་དང༌། ཨོཾ་ཨཱཿན་མཿཨཱ་ནནྡ་གརྦྷཱ་ཡ་ཧཱུྃ་ཞེས་བྱ་བའམ། རྗེ་བཙུན་རྣལ་འབྱོར་གྱི་དབང་ཕྱུག་དཔལ་ལྡན་ས་སྐྱ་པ་ཀུན་དགའ་སྙིང་པོ་ལ་ཕྱག་འཚལ་ཞིང་སྐྱབས་སུ་མཆིའོ་ཞེས་བྱ་བའི་བར་དུ་སྟེ།

མདོར་ན་རང་གི་བརྒྱུད་པ་རྣམས་ཡོངས་སུ་རྫོགས་པའི་མཚན་བྲིའོ ༑ ༑ དེ་ནས་རང་གི་ཡི་དམ་གྱི་ལྷའི་གསང་སྔགས་རྣམས་བཞུགས་སུ་གཞུག་གོ ༑ ཨོཾ་བཛྲ་ཨཱ་ཡུ་ཥེ་སྭཱ་ཧཱ། ཞེས་བྱ་བ་ནི་སྲོག་ཤིང་བརྟན་པའི་སྔགས་ཡིན་ཏེ། སྲོག་ཤིང་གི་ཕྱོགས་བཞི་དང༌། སྐུ་གཟུགས་ལྟ་བུ་ཡིན་ན་ཐུགས་ཀར་བཞུགས་སོ ༑ ༑ ཨོཾ་སརྦ་བིདྱཱ་སྭཱ་ཧཱ་ཞེས་བྱ་བ་ནི་རིག་པ་ཆེན་མོའི་སྔགས་ཡིན་ཏེ། མཆོད་རྟེན་གྱི་བྲེ་དང་སྐུ་གཟུགས་ཀྱི་དབུར་བཞུགས་སུ་གཞུག་གོ །དེ་ནས་བུམ་པར་མཆོད་རྟེན་གྱི་གཟུངས་སྔགས་དང༌། གཟུངས་བྱིན་རླབས་ཅན་མཐའ་དག་བཞུགས་སུ་གཞུག་སྟེ། དེའང་ཐོག་མར་རྣལ་འབྱོར་ཆེན་པོའི་རྒྱུད་ཀྱི། དེ་ནས་རྣལ་འབྱོར་གྱི་རྒྱུད་ཀྱི། དེ་ནས་སྤྱོད་པའི་རྒྱུད་ཀྱི། དེ་ནས་བྱ་བའི་རྒྱུད་ཀྱི་གཟུངས་སྔགས་རྣམས་བཞུགས་སུ་གཞུག་སྟེ། ནང་ཡངས་ཤིང་གཟུངས་ཀྱིས་མ་ཁེངས་ན། བུམ་སྟོད་ཡན་ཆད་དུ་དེ་དག་བཞུགས་སུ་བཅུག་ལ། དེ་མན་ཆད་དུ་རྒྱུད་སྡེ་དང་སྡེ་སྣོད་རྣམས་བཞུགས་སུ་གཞུག་གོ །དེའང་གཟུངས་རྣམས་སྟོད་དུ་བཞུགས་སུ་གཞུག་པ་ནི་སྙིང་པོའམ་གཟུངས། ཞེས་བྱ་བ་རྒྱུད་རྣམས་ཀྱི་ནང་ནས་དམ་པ་ཡིན་ལ། རྒྱུད་རྣམས་དང་མདོ་སྡེ་རྣམས་རྨང་དུ་བཞུགས་སུ་གཞུག་པ་ནི་ཆོ་ག་དང་ལས་ཚོགས་ཕྲ་མོའི་ཆོ་ག་དང་བྱ་བའི་རྣམ་གྲངས་གཞན་འབྱུང་བས་སོ།། བླ་མ་རྣམས་ཀྱི་གདུང་རྣམས་ནི་བྲེར་བཞུགས་སོ་ཞེས་ཀྱང་ཟེར་ན། ཇི་ལྟར་མཐོ་བར་བཞུགས་ན་ཆོས་དང་མཐུན་པར་མཐོང་སྟེ། སངས་རྒྱས་ཐམས་ཅད་ཀྱི་ངོ་བོ་ཡིན་པའི་ཕྱིར་རོ། །དེ་བཞིན་གཤེགས་པའི་རིང་བསྲེལ་ཡོད་ན་དེ་དང་ལྷན་ཅིག་མཐོ་དམན་མེད་པར་སྦམས་ཏེ་འབྲུ་དང་སྤོས་དང་རིན་པོ་ཆེས་བརྒྱན་ལ་བཞུགས་སུ་གཞུག་གོ །བླ་མ་དང་གང་ཟག་མཆོག་མ་གཏོགས་པའི་རུས་བུ་མཆོད་རྟེན་གྱི་ནང་དུ་གཞུག་པར་མི་བྱ་སྟེ། སེམས་ཅན་དེ་ལ་གནོད་པར་འགྱུར་རོ། །ཞེས་ལུང་ལས་འབྱུང་ངོ༌། །ཅིས་ཀྱང་འཇུག་ནའང་རུས་བུ་ཞིབ་བར་བཏགས་ལ་འཇིམ་པ་དང་བསྲེས་ཏེ་གཟུངས་ཀྱི་རིང་བསྲེལ་གྱི་སྙིང་པོ་ཅན་དུ་བྱས་ལ་སཱཙྪར་བཏབ་སྟེ་བཞུགས་སུ་གཞུག་གོ

།གང་ཟག་མཆོག་རྣམས་ལའང་དེ་ལྟར་བྱས་ན་ལེགས་སོ་སྙམ་དུ་སེམས་སོ། །པདྨར་ནག་པོ་ཆེན་པོ་དང༌། ¡Ã ཚོགས་ཀྱི་བདག་པོ་དང༌། ( ¡¶ ལུ ¡· - ཚོགས་ཀྱི་བདག་པོ་དང༌། ) ཛམྦྷ་ལ་དང་གཙང་རིགས་ཀྱི་མགོན་པོ་བདུན་ཅུ་རྩ་ལྔ་ལ་སོགས་པ་ཆོས་སྐྱོང་བ་རྣམས་ཀྱི་གཟུངས་སྔགས་བྲིས་ལ་བཞུགས་ཏེ་སྲུང་མར་བསྒོའོ ༑ ༑ གཞན་ཡང་སྨན་ལྔ་དང༌། འབྲུ་ལྔ་དང༌། དྲི་ལྔ་དང༌། རིན་པོ་ཆེ་ལྔ་དང་ ༑ སྙིང་པོ་ལྔ་སྟེ། བཅུད་ཉི་ཤུ་རྩ་ལྔའང་གཞུག་གོ །དེ་ནས་དཔའ་བོ་གྲུབ་པའི་རྒྱུད་ནས་འབྱུང་བ་བཞིན་གནོད་སྦྱིན་ཕོ་དགུ་མོ་དགུའི་འཁོར་ལོ་བྲིས་ལ། མར་དང་སྦྲང་རྩིས་བར་བསྡམས་ཏེ། བསྐྱེད་ལ་མཉེས་པའི་མཆོད་པ་བྱའོ། །ནང་དུ་བཞུགས་པ་ཐམས་ཅད་སྔོན་ལ་རབ་ཏུ་གནས་པ་མདོར་བསྡུས་པ་བྱས་ལ། དེ་ནས་གདོད་བཞུགས་སུ་གཞུག་པར་བྱའོ།། དེ་ནས་གནོད་སྦྱིན་མཉེས་པར་བྱས་པའི་འཁོར་ལོས་ཞབས་བསྡམ་མོ། ། གཟུངས་བཞུགས་པའི་རིམ་པ་གཞན་ཁོ་བོས་མང་དུ་ཐོས་ཞིང་མཐོང་མོད་ཀྱི། ལུང་དང་རིགས་པས་མ་བརྒྱན་ལ་འདི་ནི་རྒྱུད་དང་བསྟན་བཅོས་ལས་ཀྱང་མཐོང་ཞིང་བླ་མའི་མན་ངག་གིས་ཀྱང་བརྒྱན་པ་ཡིན་ནོ། །རྟེན་ཇི་ལྟར་བྱ་བའི་ཆོ་ག་བསྟན་ཟིན་ཏོ།། །།སྤྱི་དོན་གཉིས་པ་གང་གིས་རབ་ཏུ་གནས་པར་བྱེད་པའི་རྡོ་རྗེ་སློབ་དཔོན་གྱི་མཚན་ཉིད་ནི། རྒྱུད་ལས་སློབ་དཔོན་དེ་ཉིད་བཅུ་ཤེས་ཤིང༌། །མཚན་ཉིད་ཀུན་དང་ཡང་དག་ལྡན། །ཕྱག་རྒྱ་སྔགས་དང་ཆོ་ག་ཤེས། །ལས་རྣམས་ཀུན་ལ་མཁས་པས་སོ། །ཞེས་འབྱུང་སྟེ། དེ་ལ་དེ་ཉིད་བཅུ་ནི། དཀྱིལ་འཁོར་དང་ནི་ཏིང་འཛིན་མཆོག །ཕྱག་རྒྱ་སྟངས་སྟབས་གདན་དང་ནི། །བཟླས་བརྗོད་སྦྱིན་སྲེག་མཆོད་པ་དང༌། །ལས་ལ་སྦྱར་དང་སླར་བསྡུ་བའོ། །མཚན་ཉིད་ཀུན་དང་ཡང་དག་ལྡན། །ཞེས་བྱ་བ་ནི། རྡོ་རྗེ་སློབ་དཔོན་དུ་དབང་ཐོབ་པ། བྱང་ཆུབ་ཀྱི་སེམས་དང་ལྡན་ཞིང་བསྙེན་པ་ཡོངས་སུ་རྫོགས་པ། རབ་ཏུ་གནས་པ་ཐོས་ཤིང་ཤེས་ལ་ཆོ་ག་མཐོང་བ། ལོངས་སྤྱོད་ཀྱི་སྲེད་པ་ལ་སོགས་པའི་སྒོ་ནས་བདག་ཆེད་ཆེར་མི་འཛིན་པའོ།

།ལས་རྣམས་ཀུན་ལ་མཁས་པ་ནི། དཀྱིལ་འཁོར་བྲི་བ་ལ་སོགས་པའི་ལས་ལ་མཁས་ཤིང་འབྲི་ནུས་པའོ། །གསུམ་པ་གང་དུ་རབ་ཏུ་གནས་པར་བྱ་བའི་གནས་ནི། བཀྲ་ཤིས་ཤིང་ཉམས་དགའ་བ་སྟེ། གཞུང་གཞན་ལས་རྒྱས་པར་ཤེས་པར་བྱའོ། །བཞི་པ་དུས་ནམ་གྱི་ཚེ་བྱ་བ་ནི། ¡Ã དཀྱིལ་འཁོར་ ( ¡¶ ཞ ¡· དབང་བསྐུར་ ) དང་ནི་རབ་གནས་པ། ( ¡¶ ཞ ¡· དག ) །ཡར་གྱི་ངོ་ལ་བརྟག་པར་བྱ། །གཟའ་དང་སྐར་མ་འཛོམ་གྱུར་ན། །མར་གྱི་ངོ་ལའང་ཉེས་པ་མེད། ། ཅེས་འབྱུང་ལ། ཤིས་པའི་དུས་ངེས་པར་བཟུང་བ་དེའང་རྒྱུད་ལས། ( ¡¶ ལུ ¡· + དང་པོ་ ) ཟླ་བ་ཤིས་པ་ནི། དཔྱིད་ཟླ་ར་བ་དཔྱིད་ཟླ་འབྲིང༌། །དགུན་ཐ་དཔྱིད་ཀྱི་ཐ་ཆུང་ངམ ༑ ༑ དབྱར་ཟླ་ར་བ་དབྱར་འབྲིང་པོ། །ཉི་མ་བྱང་དུ་བགྲོད་པ་ཡི། །དཀར་པོའི་ཕྱོགས་ཀྱི་གཉིས་པའམ། །རིམ་བཞིན་དེ་ལྟར་གསུམ་པའམ། །བཅོ་ལྔ་དེ་བཞིན་བརྒྱད་པ་དང༌། །བཅུ་གསུམ་པ་ཡང་དེ་བཞིན་ནོ། །གང་ཚེ་གཟའ་དང་ཚེས་མཐུན་ན། །ནག་པོའི་ཕྱོགས་ལའང་བརྩམས་པར་བྱ། །གང་ཚེ་ཐམས་ཅད་མཐུན་གྱུར་ན། །མི་རྣམས་བཀྲ་ཤིས་འཕེལ་བར་བྱེད། །གནམ་སྟོང་དང་ནི་དེ་བཞིན་དུ། །ཉི་ཤུ་དགུ་ལ་བྱ་བ་མིན། །ཞེས་འབྱུང་ངོ༌། །གཉིས་པ་སྐར་མའི་ཤིས་པའང་ ༑ ཐམས་ཅད་དུ་ནི་ཆུ་སྟོད་དང༌། །སྣར་མ་གྲོ་ཞུན་དེ་བཞིན་དབོ། །ལག་པ་སྣྲོན་དང་སྣུབས་དང་ནི། །རྒྱལ་དང་ཆུ་སྨད་དེ་བཞིན་ནོ། ཁྲུམས་སྨད་ཀྱང་ནི་དེ་བཞིན་ཏེ། །རྒྱུ་སྐར་འདི་རྣམས་ཐམས་ཅད་དུ། །སྐྱེ་རྒུ་འཕེལ་ཞིང་དེ་ཡི་ནི། ། རབ་ཏུ་གནས་པ་མཆོག་ཏུ་བྱེད། །སྐར་མ་དབོ་ལ་རབ་གནས་བྱ། །དེ་ནི་ཤེས་རབ་ཆེན་པོར་འགྱུར། །ཡིད་ལ་འདོད་པ་གང་ཅིའང་རུང༌། །དངོས་གྲུབ་མེ་བཞིས་སྟེར་བར་འགྱུར། །སྣྲུབས་དང་བྱི་བཞིན་དག་གིས་ནི། །བཀའ་རྣམས་ཡོངས་སུ་ཤེས་པར་འགྱུར། །ལག་པས་སྐལ་བ་བཟང་པོར་འགྱུར། །སྣར་མས་གཞན་ལས་རྒྱལ་བར་འགྱུར། །མགོ་ཡིས་ཉེ་བར་ཞི་བར་སྤྱོད། །ཆུ་སྟོད་ཆུ་སྨད་བུ་འཕེལ་འགྱུར། །རྟག་པར་དངོས་གྲུབ་ཁྲུམས་སྨད་ཀྱིས། །རྒྱལ་ལ་ཐམས་ཅད་དུ་ནི་རྒྱལ།

།སྣྲོན་གྱིས་མཆོག་ཏུ་བདེ་བར་བྱེད། །ལྷ་མཚམས་ཀྱིས་ནི་མཆོག་སྟེར་འགྱུར། །ཞེས་གསུངས་སོ། །གསུམ་པ་གཟའ་ཤིས་པའང༌། ཕུར་བུ་གཟའ་ལྷག་པ་ཝ་སངས། །ཟླ་བའི་གཟའ་རྣམས་ཞེས་བྱ་བ། །འདི་རྣམས་ལས་བྱས་བཟང་ལྡན་ཏེ། །རབ་ཏུ་གནས་པ་མཆོག་ཏུ་དགེ །ཉི་མ་སྤེན་པ་མིག་དམར་ནི། ། ནོར་རྣམས་འཇོམས་པས་སྤང་བར་བྱ། །ཞེས་གསུངས་སོ། །ཚེས་དང་གཟའ་འཛོམ་པའི་བཟང་བ་ནི། གསུམ་པ་བདུན་པ་དྲུག་པ་དང༌། །བཅུ་དང་བཅུ་གཅིག་ཟླ་བ་ཤིས། །གཉིས་པ་བཞི་པ་དེ་བཞིན་བརྒྱད། །བཅུ་དང་བཅུ་གཅིག་གཟའ་ལྷག་བཟང༌། །གཉིས་གསུམ་བདུན་དང་དེ་བཞིན་དགུ། །དེ་བཞིན་བཅུ་གཅིག་ཕུར་བུ་ཤིས། །དྲུག་བདུན་བཅུ་པ་དོར་བ་ཡིན། །པ་ཝ་སངས་ནི་ཀུན་ཏུ་དགེ ། དུས་སྦྱོར་ཞི་བ་ལ་བརྟེན་ནས། །དེ་ལ་ལྷག་པར་གནས་པར་བྱ། །ཞེས་འབྱུང་བ་ཡིན་ནོ། །ལྔ་པ་ཡོ་བྱད་ནི། འོག་ནས་འབྱུང་བ་རྣམས་ལེགས་པར་བརྟགས་ལ། མ་ཚང་བ་མེད་པའི་ཡོ་བྱད་གྱ་ནོམ་ཞིང་ཁྱད་པར་དུ་འཕགས་པར་གྱུར་པས། བྲེལ་བ་མེད་པར་བཤམས་ཏེ། རབ་ཏུ་གནས་པ་ནི་བཀྲ་ཤིས་པའི་ཡན་ལག་ཡིན་པའི་ཕྱིར་རོ། །དྲུག་པ་ཆོ་ག་ལ་གསུམ། རྒྱས་པ་དང༌། འབྲིང་དང༌། བསྡུས་པའོ

༑༑ དང་པོ་ལ་ཡང་གསུམ། སྦྱོར་བ་དང༌། དངོས་གཞི་དང༌། རྗེས་སོ། །དང་པོ་ནི། སྡོམ་ལ། ལེགས་བཤམ་བདག་བསྐྱེད་བུམ་པ་བཟླས། །རྟེན་བྱང་བཀྲུ་ཞིང་ཕྱི་བ་དང༌། །རྟེན་བསྐྱེད་ཡེ་ཤེས་སྤྱན་དྲངས་ལ། །བགེགས་བསྐྲད་མཆོད་ལ་དགུག་གཞུག་བྱ། །རྒྱས་གདབ་མཆོད་བསྟོད་གཏོར་མ་བཏང༌། །སྙན་གསན་དབབ་ཅིང་མཆོད་བསྟོད་བྱ། །བཟོད་པར་གསོལ་ཞིང་གཤེགས་སུ་གསོལ། ། རྟེན་དགབ་བདག་བསྲུང་སྟ་གོན་ནོ། །ཞེས་བྱ་བ་སྟེ་འདི་ལ་དོན་བཅུ་གསུམ་སྟེ། བཤམ་པ་དང། བདག་བསྐྱེད་པ་དང༌། བུམ་པ་སྟ་གོན་དང༌། རྟེན་སྦྱང་བ་དང༌། བཀྲུ་ཞིང་ཕྱི་བ་དང༌། རྟེན་བསྐྱེད་པ་དང༌། ཡེ་ཤེས་པ་སྤྱན་དྲང་ཞིང་གཞུག་པ་དང་ ༑ རྒྱས་གདབ་པ་དང༌། མཆོད་ཅིང་བསྟོད་དེ་གཏོར་མ་གཏང་བ་དང༌། སྙན་གསན་ཕབ་ལ་མཆོད་པ་དང༌། བཟོད་པར་གསོལ་ཏེ་གཤེགས་པ་དང༌། རྟེན་དགབ་པ་དང༌། བདག་བསྲུང་བའོ། །དང་པོ་ལེགས་པར་བཤམས་པ་ནི། སྔར་གྱི་དཀྱིལ་འཁོར་གྱི་ཁང་པ་རྙིང་པ་དང༌། ཕྱུགས་ལྷས་དང་ཡང་ཐོག་ལ་སོགས་པ་རྣམས་སུ་ནི་སའི་ཆོ་ག་མི་དགོས་ལ། སྔར་མ་སྦྱངས་པའི་སའི་ཕྱོགས་སུ་ནི་སའི་ཆོ་ག་ལེགས་པར་བྱ་དགོས་ཏེ། གཞུང་གཞན་དུ་རྟོགས་པར་བྱའོ། །དེ་ནས་སྤྱིར་མདུན་དུ་སྒྲུབ་པའི་དཀྱིལ་འཁོར་ཡོད་པ་དང༌། མེད་པའི་ལུགས་གཉིས་མཛད་དེ། སྒྲུབ་པའི་དཀྱིལ་འཁོར་ཡོད་པའི་ལུགས་སུ་བྱེད་ན་ནུབ་གཉིས་པའི་ལུགས་སུ་བྱ་དགོས་ཏེ། སྔ་ཉིན་རྡོ་རྗེ་དབྱིངས་ལ་སོགས་པའི་དཀྱིལ་འཁོར་གྱི་ཐིག་གདབ། མཆོད་པ་དང་གཏོར་མ་རྒྱས་པར་བཤམ། བདག་བསྐྱེད་བྱས་ལ་མཆོད་དེ། བཟླས་པ་ཅི་རིགས་བྱ། དེ་ནས་སའི་ལྷ་མོ་སྟ་གོན་དུ་གནས་པ་དང༌། ལྷ་སྟ་གོན་དུ་གནས་པ་དང༌། བུམ་པ་སྟ་གོན་དུ་གནས་པ་དང༌། སློབ་མ་ཡོད་ན་སྟ་གོན་དུ་གནས་པ་ཡང་བྱ། མེད་ན་མི་དགོས་སོ། །དེའི་ནུབ་མོ་རབ་ཏུ་གནས་པའི་རྟེན་ནི། སྤྱན་དྲངས་ལ་ལེགས་པར་བཞུགས་སུ་གསོལ་བ་ཙམ་གྱི་སྟ་གོན་ལས་གཞན་ཅི་ཡང་བྱ་མི་དགོས་སོ། །ནངས་པར་སྔ་དྲོ་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ལ་སོགས་པ་རྡུལ་ཚོན་གྱི་དཀྱིལ་འཁོར་ལེགས་པར་བྲི་བ་དང།

མཆོད་གཏོར་ལ་སོགས་པ་རྒྱས་པར་བཤམས་ལ། ཕྱེམ་རེད་ཀྱི་དུས་སུ་བདག་བསྐྱེད་ཅིང་མཆོད་པ་དང༌། མདུན་བསྐྱེད་ཀྱི་དཀྱིལ་འཁོར་སྒྲུབ་པ་དང་མཆོད་པ་དང༌། སློབ་དཔོན་བདག་ཉིད་འཇུག་པ་དང༌། སློབ་མ་ཡོད་ན་འཇུག་ཅིང་དབང་བསྐུར་བྱས་ལ། གདོད་རྟེན་གྱི་སྟ་གོན་ལ་འཇུག་པར་བྱའོ། །དཀྱིལ་འཁོར་མེད་པའི་ལུགས་སུ་བྱེད་ན། རབ་ཏུ་གནས་པའི་ལྷ་ལ་མཆོད་པའི་ཚུལ་གྱིས་གླིང་བཞི་རི་རབ་དང་བཅས་པའི་ཐིག་གདབ་བོ། །དེའང་ཕྱོགས་རེ་རེ་ལ་ཆ་ལྔ་ལྔ་སྟེ་བཅུ་པར་བྱ། དབུས་ཀྱི་ཆ་གཉིས་ལ་པདྨ་བྱ། ཕྱི་རོལ་གྱི་ཟུར་ཀུན་ཏུ་བསྐོར་བ་ལ་ལྕགས་རི་བྱ། ཕྱོགས་བཞི་བྱང་ཆུབ་ཆེན་པོའི་མཆོད་རྟེན་གྱི་བང་རིམ་ལྟར་ཇེ་ཆུང་ཇེ་ཆུང་བྱས་པའོ ༑ ༑ མཚམས་དེའི་ཟུར་ཐིག་གིས་བཅད་པའི་གྲུ་བཞི་པ་བཞིར་བྱས་པའི་ཐིག་དབྱི ༑ རྡུལ་ཚོན་སྣ་ཚོགས་ཀྱིས་དབུས་སུ་པདྨ་འདབ་བརྒྱད་བྲི། ཕྱོགས་བཞིར་རིའི་རྒྱལ་པོ་རི་རབ་བང་རིམ་བཞི་པ། ཤར་དཀར། ལྷོ་སྔོ། ནུབ་དམར། བྱང་སེར་པོ། ཟུར་བཞི་ན་མར་སྔོན་པོ་གྲུ་བཞི་པའི་ཕྲེང་བ་བྱས་པའོ། །དེའི་ཕྱི་རོལ་དུ་གླིང་བཞི་གླིང་ཕྲན་བརྒྱད། ཤར་ཟླ་གམ། ལྷོ་སོག་ཁ། ནུབ་ཟླུམ་པོ། བྱང་གྲུ་བཞི ༑ དེ་དག་གི་གཡས་གཡོན་དུ། ཤར་དུ་དཔའ་བེའུ་དང་འཁོར་ལོ། ལྷོར་པདྨ་དང་རྒྱལ་མཚན། ནུབ་ཏུ་གདུགས་དང་བུམ་པ། བྱང་དུ་དུང་དང་ཉ་བྲིའོ། །དེའི་ཕྱི་རོལ་དུ་ལྕགས་རིས་ཀུན་ཏུ་བསྐོར་བར་བྱའོ། །གང་ལྟར་ཡང་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་རྒྱ་ཆེན་པོ་བཤམ། རང་གི་ཡི་དམ་ལྷའི་གཏོར་མ་དང༌། ཆོས་སྐྱོང་གི་གཏོར་མ་དང༌། ཆ་གསུམ་དང༌། ཡུལ་གང་ན་གནས་པའི་གཞིའི་བདག་པོའི་གཏོར་མ་རྣམས་ཀྱང་ཅི་འབྱོར་པ་བཤམ་མོ། །དེ་ནས་བུམ་པ་ནི་ལྷའི་བུམ་པ་ལྔའམ་གཅིག ལས་ཐམས་ཅད་པའི་བུམ་པ་གཅིག དྲི་མ་ཁྲུས་ཀྱི་བུམ་པ་བརྒྱད་དམ་གཅིག་གིས་ལེགས་པར་བཀྲུ། ཁ་རྒྱན་དང་མགུལ་ཆིངས་བཅིང༌། ཁ་དང་ཞབས་སུ་གུ་གུལ་གྱི་དུད་པས་བདུག་ཅིང༌། ཁྲོ་བོའི་སྔགས་བཟླ།

ཡུངས་དཀར་གྱིས་བྲབ། ཆུ་གཙང་མས་དགང༌། ལྷའི་བུམ་པར ༑ སྨན་ལྔ། འབྲུ་ལྔ། རིན་ཆེན་ལྔ་གཞུག །དྲི་མ་ཁྲུས་ཀྱི་བུམ་པ་བརྒྱད་དུ་དྲི་སྣ་ཚོགས་དང༌། མངར་གསུམ་དང༌། ཞོ་དང་ཨ་རུ་ར་ལ་སོགས་པ་འབྲུ་སྣ་ཚོགས་དང་ ༑ འབྲས་ཡོས་དང། སྨན་སྣ་ཚོགས་དང༌། རིན་པོ་ཆེ་སྣ་ཚོགས་རྣམས་བླུགས་པར་བྱའོ། །གཅིག་ལས་མེད་ན་དེ་དག་བརྒྱད་ཀ་གཅིག་ཏུ་བླུགས་པར་བྱའོ། ། དྲི་མ་ཁྲུས་ཀྱི་བུམ་པ་ལ་ནི་མཚན་མ་མི་དགོས་ལ། ལྷའི་བུམ་པ་ལྔའམ་གཅིག་ཀྱང་རུང་སྟེ། རིགས་ལྔའི་མཚན་མ་གདགས། ལས་ཐམས་ཅད་པའི་ལ་སྣ་ཚོགས་རྡོ་རྗེ་བྲིས་ལ་གདགས་པར་བྱའོ། །དེ་ནས་རྟེན་སྤྱན་དྲང་དུ་བཏུབ་པའི་རིགས་རྣམས་ལ་ཁྲུས་སའི་སྟེགས་བུ་བརྩིག་པར་བྱ་སྟེ། ཀུན་དགའ་སྙིང་པོའི་གཞུང་ལས ༑ ༑ ཡིད་དང་མཐུན་པར་ཁྲུས་ས་བརྩིག །ཟུར་བཞི་པ་ལ་གྲུ་བཞི་པ། ཁྲུ་གང་ཙམ་གྱི་ཚད་དམ་ནི། །མེད་ན་ལེགས་པར་བྲི་བར་བྱ། །ཞེས་འབྱུང་བས་རྩིག་པའི་སྟེང་ངམ་སའི་ཕྱོགས་བྱུགས་པའི་སྟེང་དུ་ཚོན་སྣ་ཚོགས་སམ། དཀར་པོས་ཀྱང་རུང་སྟེ། པདྨ་འདབ་མ་བརྒྱད་ལ་བཀྲ་ཤིས་ཀྱི་རྫས་ ( ¡¶ ཞ ¡· རྟགས་ ) བརྒྱད་བྲི། དེ་རས་དཀར་པོས་གཡོགས་ལ། དེའི་སྟེང་དུ་སྣོད་བཟང་པོ་ཞིག་གི་སྟེང་དུ་རབ་གནས་ཀྱི་རྟེན་མ་ཡིན་པ། བྱིན་རླབས་ཅན་སངས་རྒྱས་ཀྱི་རིང་བསྲེལ་ལམ་རྡོ་རྗེ་ལ་སོགས་པ་བཞག་ལ། དེའི་རྩར་ཨོཾ་སརྦ་བིདྱཱ་སྭཱ་ཧཱ། ཞེས་བྱ་བ་དང༌། རྟེན་འབྲེལ་སྙིང་པོ་གྲོ་ག་ལ་གི་ཝང་ངམ་གུར་གུམ་གྱིས་བྲིས་པ་དང༌། རིན་པོ་ཆེ་དང་དྲི་བཟང་པོ་རྣམས་ཀྱང་བཞག་པར་བྱའོ། །དེ་ནས་ཕྱེམ་རེད་ཀྱི་དུས་ལ་བབ་པ་དང་ ༑ དཀྱིལ་འཁོར་དང་རབ་གནས་ཀྱི་རྟེན་ལ་ཁ་བལྟ་བའམ་ཁ་ཕྱོགས་པའི་ཚུལ་གྱིས་རྡོ་རྗེ་སློབ་དཔོན་ཁྲུས་བྱ། གོས་བཟང་པོ་བགོས། དབུ་རྒྱན་དང་སོར་གདུབ་ལ་སོགས་པའི་རྒྱན་དང་ལྡན་པས། བྱང་ཆུབ་ཀྱི་སེམས་སྔོན་དུ་འགྲོ་བའི་གསོ་སྦྱོང་བླངས་ལ། སྟན་བཟང་པོ་ལ་འདུག་སྟེ། རྡོ་རྗེ་དང་དྲིལ་བུ་དང་བུམ་པ་ལ་སོགས་པ་ཉེ་བར་མཁོ་བ་རྣམས་མདུན་དུ་ལེགས་པར་བཞག་ལ།

སློབ་མའི་ཚོགས་དང་བཅས་པས་བདུད་རྩི་འཁྱིལ་བའི་སྔགས་ཟློས་ཤིང༌། རྡོ་རྗེ་དང་དྲིལ་བུ་དང༌། དུང་དང༌། ཆ་ལང་ལ་སོགས་པའི་རོལ་མོའི་སྒྲས་བྱིན་དབབ་པར་བྱའོ།། དེ་དག་གི་དོན་ནི་དང་པོ་ལེགས་པར་བཤམ་པ་ཡིན་ནོ། །གཉིས་པ་བདག་བསྐྱེད་པ་ནི་རྡོ་རྗེ་འབྱུང་བའམ་རྡོ་རྗེ་སེམས་དཔའ་འབྱུང་བའམ། རྡོ་རྗེ་སེམས་དཔའི་སྒྲུབ་ཐབས་བསྡུས་པའམ། ངན་སོང་སྦྱོང་བའི་རྒྱུད་ནས་བཤད་པའི་རྡོ་རྗེ་སེམས་དཔའི་སྒྲུབ་ཐབས་བསྡུས་པའང་རུང་སྟེ། བདག་གི་རྣལ་འབྱོར་རྫོགས་པར་བྱ། དེ་ལ་ཅི་འབྱོར་པས་མཆོད་ནས་བཟླས་པ་ཅུང་ཟད་ཅིག་བྱ། དེ་ནས་དཀྱིལ་འཁོར་རྫོགས་པ་ཡན་ན་བསྡུས་ཏེ་བདག་དཔའ་བོ་གཅིག་པའི་ང་རྒྱལ་དུ་བྱས་པ་ནི་བདག་བསྐྱེད་པ་ཞེས་བྱ་བ་ཡིན་ནོ། །དེ་ནས་གསུམ་པ་བུམ་པ་སྟ་གོན་ནི་སྔར་མདུན་བསྐྱེད་ཀྱི་དཀྱིལ་འཁོར་མེད་པའི་དབང་དུ་བྱས་ན་ ¡Ã བུམ་པ་སྟ་གོན་ ( ¡¶ ཞ ¡· - བུམ་པ་སྟ་གོན་ ) འདིར་བྱ་དགོས་ཏེ། ལྷའི་བུམ་པ་དུ་ཡོད་པའི་ནང་དུ། བདག་གི་རྣལ་འབྱོར་དང་མཐུན་པའི་ལྷའི་དཀྱིལ་འཁོར་རྫོགས་པའམ། དཔའ་བོ་གཅིག་པ་ཡན་ལག་བཞི་རྫོགས་སུ་བསྐྱེད་ལ་མཆོད་ཅིང༌། རང་རང་གི་བཟླས་པ། ཨོཾ་བཛྲ་ས་ཏྭ་ཧཱུྃ་ཞེས་པ་ལ་སོགས་པ་བཟླ། དེ་ནས་ལས་ཐམས་ཅད་པའི་བུམ་པར་རྡོ་རྗེ་གནོད་སྦྱིན་སྐུ་མདོག་ནག་པོ་རབ་ཏུ་ཁྲོས་པ་ཕྱག་གཉིས་ཀྱིས་མཆེ་བ་འཛིན་པ་བསྐྱེད་ལ། ཨོཾ་བཛྲ་ཡཀྵ་ཧཱུྃ། ཞེས་བརྒྱ་རྩ་བརྒྱད་ལ་སོགས་པ་བཟླས། དྲི་མ་ཁྲུས་ཀྱི་བུམ་པ་བརྒྱད་དུ་ལྷ་བསྐྱེད་ནི་མི་དགོས་རང་རང་གི་སྔགས་བཟླས་སོ། །ལྷ་རྣམས་ཀྱི་བུམ་པ་ལ་མཆོད་བསྟོད་བྱས་ལ། དུང་ཆོས་ཀྱི་ཆུ་བླུགས་པས་ལྷ་རྣམས་འོད་དུ་ཞུ་བར་བསམ་མོ། །བཞི་པ་རྟེན་སྦྱང་བ་ལ་གཉིས། བགེགས་སྦྱང་བ་དང་སྡིག་པ་སྦྱང་བའོ། །དང་པོ་ལ་གསུམ། ཞི་བས་སྦྱང་བ་དང༌། ཞི་དྲག་ཕྱེད་མས་སྦྱང་བ་དང༌། དྲག་པོས་སྦྱང་བའོ། །དང་པོ་ནི་གཏོར་མ་ཅི་འབྱོར་པ་བཤམས་ལ། ལན་གསུམ་གྱིས་རྟེན་ལ་བསྐོར་ཞིང༌།

བྱིན་རླབས་མི་དགོས་པར་ཨོཾ་སརྦ་བིགྷྣཱན་ན་མཿསརྦ་ཏ་ཐཱ་ག་ཏེ་བྷྱོ། བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀཧྣེ་དཾ་བ་ལིཾ་ཏེ་སྭཱ་ཧཱ། ( ¡¶ ལུ ¡· + དེ་བཞིན་གཤེགས་པའི་སྐུ་གསུང་ཐུགས་ཀྱི་རྟེན་ལ་རབ་ཏུ་གནས་པར་བྱེད་པ་ལ་བར་དུ་གཅོད་པར་བྱེད་པའི་གདོན་བགེགས་ལོག་པ་འདྲེན་པ་ཐམས་ཅད་གཏོར་མ་འདི་ཡིས་ཚིམས་པར་གྱིས་ལ་རང་རང་གི་གནས་སུ་སོང་བྱེར་ ) ཞེས་བརྗོད་ལ་རྔན་པ་བྱིན་ཏེ་བགེགས་བསྐྲད ༑ ¡Ã ཞི་དྲག་ཕྱེད་མས་སྦྱང་བ་ནི་ ( ¡¶ ཞ ¡· གཉིས་པ་ནི་ ) ཏིང་ལོ་དང་ཆང་བུ་ནི་རྫས་ཞི་བ། སྔགས་སུམ་བྷ་ནི་ཟློས་པ་ནི་དྲག་པོ་སྟེ། རྟེན་ལ་གཡས་སྐོར་དུ་ལན་གསུམ་བསྐོར་ལ་ཕྱིར་དོར། དྲག་པོས་སྦྱང་བ་ནི་གུ་གུལ་གྱིས་བདུག ཡུངས་དཀར་གྱིས་བརྡེག མཚོན་ཆ་ལ་སོགས་པས་བསྡིགས་ཤིང༌། ཧཱུྃ་ཡེ་ཤེས་བསྐལ་པའི་མེ་ལྟར་འབར་བའི་འོད། །མ་རིག་འདོད་པའི་མུན་ཁམས་ཐམས་ཅད་བསྲེག ༑ ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། །དཔའ་བོ་ཆེན་པོ་དཔའ་མཚན་སྟག་ལྤགས་ཅན། །ལོག་འདྲེན་སྲིན་པོའི་མཐའ་གནོན་དགྲ་འདུལ་བ ༑ ༑ རིག་པའི་རྒྱལ་པོ་ཁྲོ་བོ་བཞུགས་སོ་འཚལ། །ལོག་འདྲེན་གདུལ་བའི་སླད་དུ་སྤྱན་འདྲེན་ན། །འགྲོ་བའི་དོན་ཕྱིར་མཆོད་ཀྱིས་གཤེགས་སུ་གསོལ། །ཞེས་པས་ཁྲོ་བོ་དཔག་ཏུ་མེད་པ་སྤྱན་དྲངས་ལ། མེ་ཏོག་ལ་སོགས་པས་ཅུང་ཟད་མཆོད་ལ་བསྟོད་དེ། ཧཱུྃ་ཆོས་ཉིད་སྟོང་པ་གཉིས་མེད་ངང་ཉིད་ལས། །འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང༌། །ཐབས་ལ་མཁས་པས་ཁྲོ་བོའི་སྐུར་སྟོན་པ། ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། །ཡེ་ཤེས་ཞི་བའི་ངང་ལས་མ་གཡོས་ཀྱང༌། །སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། །གསུང་གི་ང་རོ་འབྲུག་སྟོང་ལྡིར་བའི་སྒྲ། །མ་ལུས་དབང་དུ་སྡུད་ལ་ཕྱག་འཚལ་ལོ། །ལྷག་པའི་ཡེ་ཤེས་རོལ་པར་སྟོན་མཛད་ཅིང༌། །སྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། ། ཉོན་མོངས་དུག་ཆེན་རྩད་ནས་འཇོམས་མཛད་པའི།

།སྦྲུལ་གདུག་རྒྱན་གྱིས་བརྒྱ྄ན་ལ་ཕྱག་འཚལ་ལོ། །བསྐལ་པ་མེ་ལྟར་འབར་བའི་ཀློང་དཀྱིལ་ནས། ། དཔའ་བོ་སྟང་སྟབས་བརྐྱང་བསྐུམ་ཚུལ་དུ་བཞུགས། །ཉི་ཟླ་འབར་བའི་སྤྱན་གྱི་སྡང་མིག་གིས། །བགེགས་དཔུང་སྲེག་པར་མཛད་ལ་ཕྱག་འཚལ་ལོ། །གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །གློང་སྟོང་འགྱུ་འདྲའི་ཁྲོ་གཉེར་མཆེ་བ་གཙིགས། །རྔམ་པའི་ང་རོ་འབྲུག་སྒྲ་སྟོང་ཞིང་ ༼ བཞིན ༽ སྒྲོགས། ཁྲོ་རྒྱལ་བགེགས་ཚོགས་འདུལ་ལ་ཕྱག་འཚལ་ལོ། །ཧཱུྃ་འཇིགས་པའི་ཧཱུྃ་སྒྲ་ངེས་སྒྲོགས་ཤིང་ ༑ ༑ བགེགས་རྣམས་མ་ལུས་འཇོམས་མཛད་པའི། །དངོས་གྲུབ་མ་ལུས་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད། །ཅེས་པས་དབྱངས་དང་བཅས་པའམ་དབྱངས་མེད་ཀྱང་རུང་སྟེ། སྔགས་དང་སྤེལ་ཞིང་བརྗོད་པས་བགེགས་བསྐྲད་པར་བྱའོ། ། ( ¡¶ ཞ ¡· + གཉིས་པ་ ) སྡིག་པ་སྦྱང་བ་ནི་སློབ་དཔོན་དང་ཡོན་བདག་གཉིས་ཀའི་དོན་ཡིན་ཏེ། བདག་གི་མདུན་དུ་ཏིལ། གཡས་སུ་མེ་གཡོན་དུ་ཆུ་བཞག་ལ། དེ་ནས་བདག་གི་སྙིང་གའི་ཧཱུྃ་ལས་ཚེ་ཐོག་མ་མེད་པ་ནས་བསགས་པའི་སྡིག་པ་ཐམས་ཅད་ཡི་གེ་ཀཾ་ནག་པོའི་རྣམ་པར་འཐོན་ནས། སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་ནས་མདུན་གྱི་ཏིལ་ལ་ཐིམ་པར་བསྒོམ། དེ་ནས་ཨོཾ་བཛྲ་ཌཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ད་ཧ་ན་བྷསྨིཾ་ཀུ་རུ་སྭཱ་ཧཱ། ( ¡¶ ལུ ¡· + བདག་ཅག་ཡོན་མཆོད་འཁོར་བཅས་ཀྱི་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ) ཞེས་བརྗོད་ཅིང་གཡས་སུ་ཡེ་ཤེས་ཀྱི་མེས་བསྲེགས་གཡོན་དུ་རྒྱ་མཚོ་ཆེན་པོར་དོར་བར་བསམ་མོ ༑ ༑ དེ་ནས་ལྔ་པ་ཁྲུས་བྱ་བ་ནི། བཟོ་བོ་ལ་སོགས་པའི་མི་གཙང་བ་དང་མ་དག་པའི་དྲི་མ་སྦྱོང་བའི་དགོས་པ་ཡིན་ཏེ། དེའང་དངོས་སུ་བཀྲུར་འོས་པ་རྣམས་ནི་དངོས་སུ་བཀྲུ། དངོས་སུ་བཀྲུར་མི་འོས་པ་རྣམས་ནི་མེ་ལོང་ལ་གཟུགས་བརྙན་འཆར་དུ་བཅུག་ལ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་ངྷ་ནི་སྭཱ་ཧཱ། ཞེས་བརྗོད་ཅིང༌། ཐོག་མར་འབྲུ་མར་དང་དྲི་ཞིམ་པོས་བྱུག

དེ་ནས་སྲན་དཀར་གྱི་ཕྱེ་མ་ལ་སོགས་པའི་འདག་ཆལ་གྱིས་མཉེ། དེ་ལ་དཱུར་བའི་པིར་གྱིས་དྲུད་ལ་དེ་ནས་དྲི་སྣ་ཚོགས་ཀྱི་བུམ་པ་ཐོགས་ཏེ། འདི་ནི་ཁྲུས་མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཁྲུས་ཡིན་ཏེ། །ཅི་འདོད་དངོས་གྲུབ་སྩོལ་བར་མཛད། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ལ་བཀྲུའོ། །དེ་ནས་དར་དཀར་པོ་ལ་དྲི་ཞིམ་པོའི་ཆུས་ཨོཾ་ཧཱུྃ་ཏྲཱྃ་ཧྲཱིཿཨཿཞེས་བརྗོད་ཅིང༌། དྲིའི་ཐིག་ལེ་ལྔ་བྱས་ལ་ཕྲག་པ་ལ་བསྐོན་ལ་དེའི་ཆུའི་རྡུལ་ཕྲ་རབ་བླང་ཞིང༌། ཀཱ་ཡ་བི་ཤོ་ངྷ་ནི། ཞེས་བརྗོད་ལ་སྐུ་ཕྱི་བར་བྱའོ། །དེ་ནས་ཡང་ཏིལ་མར་ལ་སོགས་པའི་རྫས་གསུམ་གྱིས་བྱུགས་ལ། མངར་གསུམ་གྱི་བུམ་པ་ཐོགས་ཏེ ༑ ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བྱའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་བཀྲུའོ། །ཡང་སྔ་མ་ལྟར་སྐུ་ཕྱིའོ།། འོག་མ་རྣམས་ལ་ཡང་རྫས་གསུམ་གྱིས་བསྐུ་བ་དང༌། དེ་ནས་བུམ་ཆུས་བཀྲུ་ཞིང་སྐུ་ཕྱི་བ་རྣམས་མཚམས་ཀུན་ཏུ་བྱ་བར་ཤེས་པར་བྱའོ། །འདི་ནི་སྦྱིན་པའི་རང་བཞིན་ཆུ། །སེར་སྣའི་དྲི་མ་སྦྱོང་མཛད་ཅིང༌། །གཏོང་བ་དྲི་ཡིས་ལེགས་བསྒོས་ཆུ ༑ ཁྲུས་ལེགས་མཛད་ལ་སྐུ་ཁྲུས་གསོལ། །ཞེས་པ་དང༌། །ཨོཾ་སརྦ་ཏ་ཐཱ་ག་ཏ་མ་ལ་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང༌། ཞོའི་བུམ་པས་ཁྲུས་བྱའོ། །དེ་ནས། འདི་ནི་ཚུལ་ཁྲིམས་རང་བཞིན་ཆུ།ཁྲིམས་འཆལ་དྲི་མ་སྦྱོང་མཛད་ཅིང༌། །ཚུལ་ཁྲིམས་དྲི་ཡིས་ལེགས་བསྒོས་ཆུ། ཁྲུས་ལེགས་མཛད་ལ་སྐུ་ཁྲུས་གསོལ། །ཞེས་པ་དང༌། ཨོཾ་སརྦ་ཏ་ཐཱ་ག་ཏ་ཕ་ལ་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང༌། འབྲུ་སྣ་ཚོགས་ཀྱི་བུམ་པས་ཁྲུས་བྱའོ། །འདི་ནི་བཟོད་པའི་རང་བཞིན་ཆུ།

ཁོང་ཁྲོའི་དྲི་མ་སྦྱོང་མཛད་ཅིང་ ༑ ༑ བཟོད་པ་དྲི་ཡིས་ལེགས་བསྒོས་ཆུ། ཁྲུས་ལེགས་མཛད་ལ་སྐུ་ཁྲུས་གསོལ ༑ ༑ ཞེས་པ་དང༌། ཨོཾ་སརྦ་ཏ་ཐཱ་ག་ཏ་བྲཱི་ཧི་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང༌། འབྲུ་སྣ་ཚོགས་ཀྱི་བུམ་པས་ཁྲུས་བྱའོ། ། འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱོང་མཛད་ཅིང༌། །བརྩོན་འགྲུས་དྲི་ཡིས་ལེགས་བསྒོས་ཆུ། ཁྲུས་ལེགས་མཛད་ལ་སྐུ་ཁྲུས་གསོལ། །ཞེས་པ་དང༌། ཨོཾ་སརྦ་ཏ་ཐཱ་ག་ཏ་ལཱརྫ་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ ༑ ཞེས་བརྗོད་ཅིང་འབྲས་ཡོས་ཀྱི་བུམ་པས་ཁྲུས་བྱའོ། །འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་སྦྱོང་མཛད་ཅིང༌། །བསམ་གཏན་དྲི་ཡིས་ལེགས་བསྒོས་ཆུ། ཁྲུས་ལེགས་མཛད་ལ་སྐུ་ཁྲུས་གསོལ། །ཞེས་པ་དང༌། ཨོཾ་སརྦ་ཏ་ཐཱ་ག་ཏ་ཨོ་ཥ་དྷི་སྣཱ་ན་པཱུ་ཛ་མེ་གྷ་ས་མུ་དྲ་སྥར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་སྨན་སྣ་ཚོགས་ཀྱི་བུམ་པས་ཁྲུས་བྱའོ། །འདི་ནི་ཤེས་རབ་རང་བཞིན་ཆུ ༑ ༑ ཤེས་འཆལ་དྲི་མ་སྦྱོང་མཛད་ཅིང༌། །ཤེས་རབ་དྲི་ཡིས་ལེགས་བསྒོས་ཆུ། ཁྲུས་ལེགས་མཛད་ལ་སྐུ་ཁྲུས་གསོལ། །ཞེས་པ་དང༌། ཨོཾ་སརྦ་ཏ་ཐཱ་ག་ཏ་མ་ཎི་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་རིན་པོ་ཆེ་སྣ་ཚོགས་ཀྱི་བུམ་པས་ཁྲུས་བྱའོ། །དེ་ལྟར་རྫས་གསུམ་གྱིས་བཀྲུ་བ་བརྒྱད་དང༌། བུམ་པ་བརྒྱད་ཀྱིས་བཀྲུ་བ་བརྒྱད་དང༌། སྐུ་ཕྱི་བརྒྱད་སྤེལ་མར་བྱའོ། །དེ་ནས་དྲི་སྣ་ཚོགས་ཀྱི་བུམ་པ་འབའ་ཞིག་གིས་བཀྲུ་ཞིང༌། ཆུ་བོ་དྲུག་གིས་ཁྲུས་བྱས་པས།། བག་ཆགས་རྣམ་དྲུག་སྦྱངས་ནས་ནི། །གང་ལ་ཉེས་པ་མི་མངའ་བ། ཁྲུས་ལེགས་མཛད་ལ་ཕྱག་འཚལ་འདུད།།དྲི་ཆུ་དྲུག་གིས་ཁྲུས་མཛད་པས། །དྲི་མ་རྣམ་དྲུག་སྦྱོང་མཛད་ཅིང༌། །རྒྱ་ཆེན་ཡོན་ཏན་དྲུག་ལྡན་པ། ཁྲུས་ལེགས་མཛད་ལ་ཉེས་མི་མངའ

༑ ༑ དྲི་མ་རྣམ་དྲུག་དག་པ་ཡིས། །ཡོན་ཏན་ཐམས་ཅད་དང་ལྡན་པའི། ། སངས་རྒྱས་ཐམས་ཅད་མཆོད་དོན་དུ། །དད་པས་བདག་གིས་ཁྲུས་བགྱིའོ། །གང་ལ་སེར་སྣ་རྣམ་ཆགས་པ། །རྣམ་བཅོམ་དྲི་མ་མེད་མཛད་པ། །ཐུགས་ཞི་གནོད་པ་མི་མངའ་དེས། ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང༌། །ཆོས་རྣམས་ཐམས་ཅད་སྟོན་པ་དེས། ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན།། སེམས་ཅན་ཀུན་གྱི་དོན་གྱི་ཕྱིར། །གང་ཞིག་བདེ་བ་མངའ་མཛད་དེས། ཁྱེད་ལ་བདེ་ལེགས་མཛད་པར་འགྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱིས་འགྲོ་བ་འདི་དག་ཀུན། །བུ་གཅིག་པ་བཞིན་རྟག་བསྐྱངས་དེས། ཁྱེད་ལ་བདེ་ལེགས་མཛད་པར་འགྱུར། །གང་ཞིག་འཁོར་བར་འགྲོ་བ་ཡི། །སེམས་ཅན་ཀུན་གྱི་རྟེན་གྱུར་ཅིང༌། །གླིང་དང་དཔུང་གཉེན་གྱུར་པ་དེས། ཁྱེད་ལ་བདེ་ལེགས་མཛད་པར་འགྱུར། །གང་ཞིག་ཆོས་ཀུན་མངོན་སུམ་གྱུར། །གཙང་ཞིང་བཀྲུ་བ་མི་མངའ་བ། །གསུམ་གཙང་དག་པར་མཛད་པ་དེས། ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་པར། །ཕུན་སུམ་ཚོགས་དོན་འབྱོར་གྱུར་ཞིང༌། །དོན་གྲུབ་ཚོགས་ཀྱང་གྲུབ་པ་དེས། ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་ནི། །ནགས་ཚལ་བཅས་པ་རབ་གཡོས་ཤིང༌། །སེམས་ཅན་ཐམས་ཅད་རབ་དགའ་དེས། ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གཤེགས་པ་ན། །ས་དག་རྣམ་དྲུག་གཡོས་གྱུར་ཅིང༌། །བདུད་ཡིད་མི་བདེར་གྱུར་པ་དེས། ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམས་གསུངས་པས། །ཐུབ་པའི་སྙན་པ་གང་བྱུང་བས། ཁྱེད་ལ་བདེ་ལེགས་མཛད་པར་འགྱུར། །ཡིད་འཕྲོག་གང་ཞིག་མུ་སྟེགས་བྱེད། །ཐམས་ཅད་ཆོས་ཀྱིས་ཕན་མཛད་ཅིང༌། །ཚོགས་ཀུན་དབང་དུ་མཛད་པ་དེས། ཁྱེད་ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད།

།བརྒྱ་བྱིན་ཚངས་པའི་ལྷ་རྣམས་དང༌། །འབྱུང་པོ་ཀུན་གྱི་བདེ་ལེགས་ནི། ཁྱེད་ལ་རྟག་ཏུ་སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང༌། །ལྷ་རྣམས་ཀྱིས་ནི་བསམས་པ་ཡིས། ཁྱེད་ཀྱི་འདོད་དོན་གང་ཡིན་པ།།དོན་དེ་དེ་རིང་གྲུབ་གྱུར་ཅིག། རྐང་གཉིས་ཁྱེད་ཅག་བདེ་ལེགས་གྱུར། །རྐང་བཞི་ཁྱེད་ཅག་བདེ་ལེགས་གྱུར། ཁྱེད་ཅག་ལམ་འགྲོ་བདེ་གྱུར་ཅིག །ཕྱིར་འོང་དག་ཀྱང་བདེ་གྱུར་ཅིག །ཉིན་མོ་བདེ་ལེགས་མཚན་བདེ་ལེགས། །ཉི་མའི་དགུང་ལ་བདེ་ལེགས་ཤིང༌། ཁྱེད་ཅག་ཀུན་ཏུ་བདེ་ལེགས་ཤོག ཁྱེད་ཅག་སྡིག་པར་མ་གྱུར་ཅིག །ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །དེ་བཞིན་བདག་གིས་ལྷ་ཡི་ཆུ ༑ ༑ དག་པས་ཁྲུས་འདི་གསོལ་བར་བགྱི། །དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ་སྭཱ་ཧཱ། གཞན་ཡང་ཇི་ལྟར་ཤེས་པའི་བཀྲ་ཤིས་ཀྱི་ཚིགས་སུ་བཅད་པ་བརྗོད་ཅིང་བཀྲུའོ།།དེ་ནས་དྲུག་པ་རྟེན་བསྐྱེད་པ་ནི། ཨོཾ་སྭ་བྷཱ་ཝ་ཤུངྔྷཿསརྦ་ངྷརྨཱ༔སྭ་བྷཱ་ཝ་ཤུངྔྷོ྅་ཧཾ་ཞེས་བརྗོད་ལ། རྟེན་ཐམས་ཅད་མི་དམིགས་པར་བྱ། སྟོང་པའི་ངང་ལས་གླང་པོ་ཆེ་ལ་སོགས་པའི་རིགས་ལྔའི་གདན་དང༌། རིན་པོ་ཆེའི་ཁྲིའི་གདན་དང༌། པདྨའི་གདན་དང༌། ཉི་མ་དང་ཟླ་བའི་གདན་གྱི་སྟེང་དུ་རྟེན་ངོ་ཤེས་པ་རྣམས་ནི་རང་རང་གི་ས་བོན་དང་ཕྱག་མཚན་དང་ལས་སོ་སོར་བསྐྱེད། རྟེན་ངོ་མི་ཤེས་པ་རྣམས་ནི་ཡི་གེ་གསུམ་ལས་བཅོམ་ལྡན་འདས་རྡོ་རྗེ་འཆང་ཆེན་པོ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པར་བསྐྱེད། མཆོད་རྟེན་དང་ལྷ་ཁང་ནི་བྷཱུྃ་ལས་རྣམ་པར་སྣང་མཛད་དུ་བསྐྱེད་ལ། དེ་ཞུ་བ་ལས་བྱུང་བའི་མཆོད་རྟེན་དང་ལྷ་ཁང་ཇི་ལྟ་བ་བཞིན་དུ་བསྐྱེད་ནས། དེའི་ནང་དུ་སེང་གེ་ལ་སོགས་པ་རིགས་ལྔའི་གདན་གྱི་སྟེང་དུ།

ཨོཾ་ཧཱུྃ་ཏྲཱྃ་ཧྲཱིཿཨཿལས་རིགས་རྣམ་པ་ལྔ་ཀ་ལེགས་པར་བསྐྱེད་ལ། སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་པས་གང་བར་བསྒོམ། པུསྟི་རྣམས་ནི་ཨ་ ( ¡¶ ལུ ¡· ཨཿ ) ལས་འོད་དཔག་ཏུ་མེད་པར་བསྐྱེད། རྡོ་རྗེ་དྲིལ་བུ་ལ་སོགས་པའི་ཕྱག་མཚན་རྣམས་ནི་ཧཱུྃ་ལས་མི་བསྐྱོད་པར་བསྐྱེད། ཁང་བཟང་དང་རྟ་བབས་དང༌། ལྗོན་ཤིང་དང་རྡོ་རིང་དང་ཆུ་མིག་དང་ཁྲོན་པ་ལ་སོགས་པ་རྣམས་ནི། བྷྲཱུྃ་ལས་རྣམ་པར་སྣང་མཛད་དུ་བསྐྱེད་པར་བྱའོ། །དེ་དག་གི་དཔྲལ་བར་ཨོཾ། མགྲིན་པས་ཨཱཿསྙིང་གར་ཧཱུྃ་བསམས་ཏེ་དེ་དག་གི་གདན་ཡང་པདྨ་དང་ཟླ་བ་ཡྀན་ནོ། །དེ་ནས་བདུན་པ་སྤྱན་དྲང་ཞིང་དགུག་པ་ལ་གསུམ ( ¡¶ ལུ ¡· བཞི་ ) ། སྤྱན་དྲང་བ། ( ¡¶ ལུ ¡· + དགེག་བསྐྲད་པ། ) མཆོད་པ། དགུག་གཞུག་བྱ་བའོ། ། དང་པོ་ནི་རྡོ་རྗེ་བསྡུ་བའི་ཕྱག་རྒྱ་དང༌། ཨོཾ་བཛྲ་ས་མཱ་ཛཿཛཿཧཱུྃ་བྃ་ཧོཿཞེས་བརྗོད་ཅིང༌། ནམ་མཁའི་ཕྱོགས་སུ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་པའི་ཚོགས་བསྡུའོ། །རྡོ་རྗེ་བསྡུ་བའི་ཕྱག་རྒྱ་ནི་ལག་པ་གཉིས་བསྣོལ་ཏེ། དཔུང་པའི་ཐད་ཀར་གུང་མོ་དང་ ( ¡¶ ཞ ¡· + ཐེ་བོ་ ) སེ་གོལ་བརྡབས་པའི་སྒྲ་བརྗོད་པ་ཡིན་ནོ། །དེ་ནས་དེ་དག་མདུན་གྱི་ནམ་མཁར་ཉེ་བར་སྤྱན་དྲང་བར་བྱ་བ་ནི། རྡོ་རྗེ་དྲིལ་བུ་འཛིན་པའི་སྔགས་པས་དབྱངས་དངབཅས་པའམ ༑ དབྱངས་མེད་ཀྱང་རུང་སྟེ། ཆོས་རྣམས་ཀུན་གྱི་དབང་ཕྱུག་གཙོ། །བཙོ་མ་གསེར་གྱི་མདོག་འདྲ་ཞིང༌། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་ལ། །དུལ་ཞིང་བསམ་གཏན་ས་ལ་བཞུགས ༑ ༑ ཆོས་དང་ཡེ་ཤེས་ཆགས་བྲལ་བ། །ཀུན་ཏུ་མི་ཟད་ནུས་པར་ལྡན། ། ཚུར་སྤྱོན་ཚུར་སྤྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། ། ཤིན་ཏུ་དག་བྱས་གཟུགས་བརྙན་ནི། །མཆོད་པས་འདི་རུ་གཤེགས་སུ་གསོལ། ། འདིར་ནི་གཟུགས་དང་ལྷན་ཅིག་ཏུ། །འཁོར་བ་སྲིད་དུ་བཞུགས་ནས་ཀྱང༌། ། ནད་མེད་ཚེ་དང་དབང་ཕྱུག་དང༌།

།མཆོག་རྣམས་སྦྱིན་པར་མཛད་དུ་གསོལ། ། ཞེས་བྱ་བས་མདུན་དུ་སྤྱན་དྲང་ངོ༌། ། ( ¡¶ ལུ ¡· + སྤྱན་དྲངས་ལ་བགེག་བསྐྲད་པ་ནི། སུ་བྷ་ནིའི་སྔགས་དང༌། གཞན་ཡང་ན་མོ་རཏྣ་ཏྲ་ཡཱ་ཡ། ན་མ་ཙཎ་ཌ་བཛྲ་པ་ན་ཡེ། མ་ཧཱ་ཡ་ཀྵ་སེ་ན་པ་ཏ་ཡེ། ན་མོ་བཛྲ་ཀྲོ་དྷ་ཡ། མ་ཧཱ་དཾཥྟོད་ཀ་ཊ་བྷཻ་ར་ཝ་ཡ། ཨ་སི་མུ་ས་ལ་དྷ་ར་ཡ། པ་ར་ཤུ་པ་ཤོ་ཧ་ཤྟ་ཡ། ཏདྱ་ཐཱ། ཨོཾ་ཨ་མྲྀ་ཏ་ཀུནྜ་ལི་ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བན་དྷ་བན་དྷ། ཧ་ན་ཧ་ན། གྲི་ཧྣ་གྲི་ཧྣ། གསྫ་གསྫ། བི་སྥོ་ཊ་ཡ་བི་སྥོ་ཊ་ཡ། བི་ན་ཤ་ཀ་ར་ཡ། མ་ཧཱ་ག་ན་པ་ཏི། ཛི་བི་ཏན་ཏ་ཀ་ར་ཡ་སྭཱ་ཧཱ། ཞེས་བཟླས་ཤིང་རྡོ་རྗེ་གསོར་ཞིང༌༑ དྲིལ་བུ་དཀྲོལ་ལ་བགེག་བསྐྲད་དོ། །དེ་ནས་ཡེ་ཤེས་པའི་ཕྱི་ནས་འབྲེང་པའི་བགེག་སུྃ་བྷ་ནིའི་སྔགས་ཀྱིས་བསྐྲད་དེ། ) སྤྱན་དྲངས་པ་དེ་ལ་མཆོད་པ་ནི། །བཅོམ་ལྡན་ཐུགས་རྗེས་བྱོན་པ་ལེགས། ། བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་ནས་ཀྱང༌། །ཐུགས་ལ་དགོངས་ཤིང་གནང་བར་མཛོད། །ཨོཾ་བཛྲ་ག་ག་ན་ས་མ་ཡེ་ཧཱུྃ་ཞེས་བརྗོད་ཅིང་མཆོད་ཡོན་དབུལ་ལོ། །དེ་ནས། ཇི་ལྟར་བལྟམས་པ་ཙམ་གྱིས་ནི། །ཞེས་པ་ལ་སོགས་པས་སྐུ་ཁྲུས་གསོལ་ཞིང༌། པདྨ་ཀ་མ་ལཱ་ཡ་སྟྭྃ་ཞེས་བྱ་བ་ལ་སོགས་པས་གདན་ཕུལ་ནས། མེ་ཏོག་ལ་སོགས་པ་ཅི་འབྱོར་པའི་མཆོད་པ་བྱའོ། །དེ་ནས་གཞུག་པར་བྱ་སྟེ། རྡོ་རྗེ་ལྕགས་ཀྱུའི་ཕྱག་རྒྱ་དང་ ༑ ༑ ཨོཾ་བཛྲ་ཨཾ་ཀུ་ཤ་ཛཿཞེས་བརྗོད་དེ། ཡེ་ཤེས་སེམས་དཔའ་ཉེ་བར་སྤྱན་དྲང་ ༑ ༑ རྡོ་རྗེ་ཞགས་པའི་ཕྱག་རྒྱ་དང༌། ཨོཾ་བཛྲ་པཱ་ཤ་ཧཱུྃ། ཞེས་བརྗོད་པས་དམ་ཚིག་པ་ལ་ཡེ་ཤེས་པ་གཞུག རྡོ་རྗེ་ལྕགས་སྒྲོག་གི་ཕྱག་རྒྱ་དང༌། ཨོཾ་བཛྲ་སྥོ་ཊ་བཾ། ཞེས་བརྗོད་པས་རོ་གཅིག་འདྲེས་པར་བསམས་ལ། རྡོ་རྗེ་དྲིལ་བུའི་ཕྱག་རྒྱ་དང༌། ཨོཾ་བཛྲ་ཨ་བེ་ཤ་ཨ་ཞེས་བརྗོད་པས་དམ་ཚིག་པ་དེ་དག་ཡེ་ཤེས་པའི་ངོ་བོར་དགྱེས་ཤིང་དབང་དུ་བྱའོ། །གཞན་ཡང་སྔར་བརྗོད་པའི་རྡོ་རྗེ་བསྡུ་བའི་སྔགས་དང་ཕྱག་རྒྱ་དང༌།

ཇི་ལྟར་སངས་རྒྱས་ཐམས་ཅད་ནི། །དགའ་ལྡན་ནས་ནི་གཤེགས་པ་ན། །ལྷ་མོ་སྒྱུ་འཕྲུལ་ལྷུམས་ཞུགས་ལྟར། །དེ་བཞིན་གཟུགས་བརྙན་ལྷན་ཅིག་ཏུ། །འདིར་ནི་མགོན་པོ་རྟག་བཞུགས་ནས། །བྱང་ཆུབ་སེམས་ནི་བསྐྱེད་པ་དང༌། །ཆེ་གེ་མོ་ཡི་དོན་སླད་དུ། །བདག་གི་འབྱོར་པ་ཉིད་ཀྱིས་ནི། ། ཅི་འབྱོར་བ་ཡི་མཆོད་པ་རྣམས། །མེ་ཏོག་ལ་སོགས་འདི་བཞེས་ཤིག །བདག་དང་སློབ་མར་བཅས་པ་ལ། །རྗེས་སུ་བརྩེ་བས་དགོངས་སུ་གསོལ། །ཀུན་གྱིས་འདི་ལ་བྱིན་རླབས་ཤིང༌། །འདི་ཉིད་དུ་ནི་བཞུགས་པར་རིགས། །ཞེས་བྱ་བས་སངས་རྒྱས་ཀྱི་ཞིང་ཁམས་བསམ་གྱིས་མི་ཁྱབ་པའང་སྤྱན་དྲངས་ལ་གཞུག་པར་བྱའོ ༑ ༑ དེ་ནས་བརྒྱད་པ་རྒྱས་གདབ་པ་ནི། རྟེན་ལ་ཡེ་ཤེས་པ་བརྟན་པར་བྱ་སྟེ། བྱ་སྤྱོད་ཀྱི་རྒྱུད་ཡིན་ན། རིགས་གསུམ་སྤྱིའི་དམ་ཚིག་གི་ཕྱག་རྒྱའི་རྒྱས་གདབ་སྟེ། དེ་ལ་རྡོ་རྗེའི་རིགས་ཀྱི་དམ་ཚིག་གི་ཕྱག་རྒྱ་ནི། རྡོ་རྗེ་བསྡམས་པ་ལ་གུང་མོ་གཉིས་གཤིབས་ནས། བརྐྱངས་དེའི་རྒྱབ་ཏུ་མཛུབ་མོ་གཉིས་ཕན་ཚུན་རྭའི་ཚུལ་དུ་བྱས། མཐེ་བོང་དང་མཐེ་ཆུང་གཤིབས་ཏེ། རྭ་རེ་རེའི་ཚུལ་དུ་བྱས་ལ། དེ་ལྟར་རྡོ་རྗེ་རྩེ་ལྔ་པའི་ཕྱག་རྒྱ་བྱས་ལ། ཨོཾ་ས་མ་ཡ་ཧཾ། ཞེས་བརྗོད་ལ་རྟེན་དེའི་སྙིང་གར་རྡོ་རྗེ་དཀར་པོ་རྩེ་ལྔ་པ་ཞིག་བསྒོམ། པདྨའི་རིགས་ཀྱི་དམ་ཚིག་གི་ཕྱག་རྒྱ་ནི ༑ རྡོ་རྗེ་བསྡམས་པ་ཁ་ཕྱེ་སྟེ་པདྨའི་འདབ་མའི་ཚུལ་དུ་བྱས་ལ། ས་མ་ཡ་ཧོ་ཞེས་བརྗོད་ལ་ཐུགས་ཀར་པདྨ་བསྒོམ་མོ། །དེ་བཞིན་གཤེགས་པའི་རིགས་ཀྱི་དམ་ཚིག་གི་ཕྱག་རྒྱ་ནི་རྡོ་རྗེ་བསྡམས་པ་ལས་གུང་མོ་གཉིས་སྦྱར་ཏེ་བསྒྲེངས་ལ་ས་མ་ཡ་སྟྭཾ་ས་མ་ཡ་ཧཾ་ཞེས་བརྗོད་ལ་ཐུགས་ཀར་འཁོར་ལོ་བསྒོམ། ཡང་ན་ཡི་གེ་འབྲུ་གསུམ་བརྗོད་པས་ཀྱང་ཆོག་གསུང་ངོ༌། །ཡོ་གའི་ཡིན་ན་ཕྱག་རྒྱ་བཞིའི་རྒྱས་གདབ ༑ རྣལ་འབྱོར་ཆེན་པོའི་ཡིན་ན། དཔྲལ་བར་ཨོཾ་ལས་འཁོར་ལོ་ཨོཾ་གྱིས་མཚན་པ། མགྲིན་པར་ཨཱཿལས་པདྨ་ཨཱཿས་མཚན་པ། སྙིང་གར་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསམ་པར་བྱའོ།

།ཡོ་གའི་ལུགས་ཡིན་ཞིང་ཕྱག་རྒྱ་བཞི་མི་ཤེས་ནའང་འདིས་བཏུབ་བོ། །དགུ་པ་མཆོད་བསྟོད་བྱ་ཞིང་གཏོར་མ་གཏང་བ་ནི། རང་རང་གི་ཆོ་ག་བཞིན་མཆོད་པས་བསང་ཞིང་བྱིན་གྱིས་བརླབས་ལ། ཆུ་དང་ཐང་ལས་སྐྱེས་པ་ཡི། །མེ་ཏོག་དམ་པ་འདི་དག་ནི། །མཆོག་ཏུ་དད་པས་འབུལ་ལགས་ན། །ཅི་བདེ་བར་ནི་སོ་སོར་བཞེས། །ཨོཾ་བཛྲ་པུཥྤེ་ཨཱཿཧཱུྃ། ལྷན་ཅིག་སྐྱེས་དང་སྦྱར་བ་ཡི། །བདུག་སྤོས་དམ་པ་འདི་དག་ནི། །མཆོག་ཏུ་དད་པས་འབུལ་ལགས་ན། །ཅི་བདེ་བར་ནི་བཞེས་སུ་གསོལ། །ཨོཾ་བཛྲ་ངྷཱུ་པེ་ཨཱཿཧཱུྃ། མུན་པའི་ཚོགས་ནི་འཇོམས་བྱེད་ཅིང༌། །ཕྱོགས་ཀུན་གསལ་བའི་མར་མེ་འདི། །ཀུན་མཁྱེན་ཡེ་ཤེས་ཐོབ་བྱའི་ཕྱིར། །ཅི་བདེ་བར་ནི་བཞེས་སུ་གསོལ། །ཨོཾ་བཛྲ་དཱི་པེ་ཨཱཿཧཱུྃ། ལྷན་ཅིག་སྐྱེས་དང་སྦྱར་བ་ཡི། །ཕྱོགས་ཀུན་དྲི་ཡིས་ཁྱབ་མཛད་པ། ། ཀུན་མཁྱེན་ཡེ་ཤེས་ཐོབ་བྱའི་ཕྱིར། །ཅི་བདེ་བར་ནི་བཞེས་སུ་གསོལ། །ཨོཾ་བཛྲ་གནྡྷེ་ཨཱཿཧཱུྃ། ཁ་དོག་དྲི་དང་རོར་ལྡན་པའི། །བཟའ་བ་མཆོག་དང་ཡང་དག་ལྡན།། ཐམས་ཅད་སྦྱར་བའི་བཤོས་འདི་དག །ཆོས་དབྱིངས་ཡེ་ཤེས་བརྙེས་ལ་འབུལ།། ཨོཾ་བཛྲ་ནཻ་བིདྱེ་ཨཱཿཧཱུྃ། བླ་མེད་རྡོ་རྗེ་ཐེག་པའི་དོན་སྟོན་པ། །ཤེས་རབ་མཆོག་གི་རྗེས་འགྲོ་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། ། དོན་གྱི་དབྱིངས་ལ་མངའ་བརྙེས་འདི་བཞེས་ཤིག །ཨོཾ་བཛྲ་གྷཎྜེ་ར་ཎ་པྲ་ར་ཎ་སཾ་པྲ་ར་ཎི་ཏ། སརྦ་བུངྔྷ་ཀྵེ་ཏྲ་པྲ་ཙཱ་ལི་ཏེ་པྲཛྙཱ་པཱ་ར་མི་ཏ་ནཱ་ད་སཾ་བྷ་བེ་ཏ་བཛྲ་ངྷརྨ་ཧྲྀ་ད་ཡ་ནི་སནྟོ་ཥ་ནི་ཧཱུྃ་ཧཱུྃ་ཧཱུྃ་ཕྲེཾ་ ( ¡¶ ལུ ¡· ཧཱུྃ་ ) ཨ་ཁཾ་སྭཱ་ཧཱ། ཞེས་བྱ་བ་ལ་སོགས་པའི་མཆོད་པའི་ཁྱད་པར་རྒྱ་ཆེན་པོས་མཆོད་པར་བྱའོ། །དེ་ནས་བསྟོད་པར་བྱ་སྟེ། ཧཱུྃ ༑ སྣང་སྟོང་རྡོ་རྗེ་ནམ་མཁའི་དབྱིངས། །ཆོས་དབྱིངས་ཡེ་ཤེས་རྡོ་རྗེའི་སྐུ། ། བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣངམཛད་ལ། །གཟུང་འཛིན་རྡོ་རྗེ་བརྟན་པའི་ས།

།མེ་ལོང་ཡེ་ཤེས་རྡོ་རྗེའི་སྐུ། །བདུད་འདུལ་ཆེན་པོའི་ཕྱག་རྒྱ་ཅན། །ཕྱག་འཚལ་མི་བསྐྱོད་རྡོ་རྗེ་ལ། །རིན་ཆེན་རྡོ་རྗེ་འབར་བའི་མེ། ། མཉམ་ཉིད་ཡེ་ཤེས་རྡོ་རྗེའི་སྐུ། །མཆོག་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་རིན་ཆེན་རྡོ་རྗེ་ལ། །འདོད་ཆགས་རྡོ་རྗེ་ཆོས་ཀྱི་ཆུ། །ཀུན་རྟོག་ཡེ་ཤེས་རྡོ་རྗེའི་སྐུ ༑༑ ཏིང་འཛིན་ཆེན་པོའི་ཕྱག་རྒྱ་ཅན། །ཕྱག་འཚལ་སྣང་བ་མཐའ་ཡས་ལ། ། ཕྲག་དོག་རྡོ་རྗེ་བསྐྱོད་པའི་རླུང༌། །བྱ་གྲུབ་ཡེ་ཤེས་རྡོ་རྗེའི་སྐུ། །སྐྱབས་སྦྱིན་ཆེན་པོའི་ཕྱག་རྒྱ་ཅན། །ཕྱག་འཚལ་དོན་ཡོད་གྲུབ་པ་ལ། །ཞེས་བྱ་བ་དང༌། འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ། །སྡུག་བསྔལ་འཁྲུལ་འཁོར་གྱིས་གཟིར་འགྲོར་གཟིགས་ནས། །ཐུགས་རྗེས་སྡུག་བསྔལ་འཁྲུལ་འཁོར་འཇོམས་མཛད་པ ༑ ༑ ཐུགས་རྗེའི་བདག་ཉིད་ཁྱོད་ལ་ཕྱག་འཚལ་ལོ། །སེམས་ཅན་སྨིན་ཅིང་གྲོལ་བར་མཛད་པའི་ཕྱིར། །སེམས་ཅན་ཁམས་ན་བཞུགས་ཤིང་སྤྱོད་གྱུར་ཀྱང་ ༑༑ ཆགས་པས་མ་གོས་པདྨ་ལྟར་དག་པ། །འདོད་ཆགས་དག་པའི་བདག་ཉིད་ཁྱོད་ལ་འདུད། །སེམས་ཅན་བཀྲེན་པ་ཆོས་ཀྱིས་ཕོངས་གྱུར་པ། །མ་རིག་ཐིབས་པོའི་ནང་དུ་སོང་གྱུར་པ། །འཕགས་པའི་ནོར་བདུན་དག་གིས་ཚིམ་མཛད་པ ༑ ༑ ཡེ་ཤེས་སྒྲོན་མེ་ཁྱེད་ལ་ཕྱག་འཚལ་ལོ། །སེམས་ཅན་འཁོར་བའི་རྒྱ་མཚོར་ནུབ་པ་ལ། །ཐུགས་རྗེས་ཐབས་དང་ཤེས་རབ་གྲུར་བཞག་ནས། །ཞི་བ་རིན་ཆེན་མཆོག་གླིང་སྐྱེལ་མཛད་པ། །ཀུན་གྱི་དེད་དཔོན་ཁྱོད་ལ་ཀུན་ནས་འདུད། ། སེམས་ཅན་ལས་ཀྱི་ཆུ་བོར་གྲུ་ནུབ་རྣམས། །དམ་ཆོས་བདུད་རྩིའི་ཟམ་པས་སྒྲོལ་མཛད་ཅིང༌། །འཕགས་ལམ་ཡན་ལག་བརྒྱད་ལ་སྦྱོར་མཛད་པ། །གསུང་གི་མངའ་བདག་ཁྱེད་ལ་ཕྱག་འཚལ་ལོ། །དེ་ནས་གཏོར་མ་གཏོང་བ་ནི། ཡི་དམ་གྱི་ལྷ་དང་ནག་པོ་ཆེན་པོ་ལ་སོགས་པའི་ཆོས་སྐྱོང་ལ་གཏོར་མ་གཏོང་བ་ནི་རང་རང་གི་གཞུང་གིས་ཤེས་ལ། ལོག་འདྲེན་དང་འབྱུང་པོ་དང་ཕྱོགས་སྐྱོང་རྣམས་ལ་གཏང་བའི་གཏོར་མ་ཆ་གསུམ་ནི་ཆོ་ག་ལོགས་ཤིག་ཏུ་བརྗོད་ཟིན་པས་དེར་བལྟ་བར་བྱའོ།

།བཅུ་པ་སྙན་གསན་དབབ་ཅིང་ལྷ་ལྷག་པར་གནས་པར་བྱ་བ་ནི། ནང་པར་དངོས་གཞིའི་དུས་སུ་རྟེན་བྱིན་གྱིས་བརླབ་པའི་ཕྱིར་བྱོན་པར་ཞུའོ་ཞེས་སྙན་གསན་འབེབས་པ་སྟེ། རྡོ་རྗེ་དང་དྲིལ་བུ་འཛིན་པའི་སྔགས་པས། དབྱངས་དང་བཅས་པའམ། དབྱངས་མེད་ཀྱང་རུང་སྟེ། འདི་ཞེས་བྱ་བའི་བཅོམ་ལྡན་འདས ༑ ༑ རིག་སྔགས་རྒྱ་ལའང་ཕྱག་འཚལ་ལོ། །ཐུགས་རྗེའི་བདག་ཉིད་སྤྱན་དབྱེ་བས། །ཀུན་གྱི་བྱིན་གྱིས་བརླབ་པའི་ཕྱིར།།བདག་ནི་རྡོ་རྗེ་ཆེ་གེ་མོས། །སློབ་མ་རྣམས་ལ་བརྩེ་བ་དང༌། ཁྱེད་རྣམས་ལ་ཡང་མཆོད་པའི་ཕྱིར། །ཡོ་བྱད་ཅི་འབྱོར་བ་དག་གིས། །རབ་གནས་ནངས་པར་བགྱིད་པར་འཚལ། །ཚོགས་པ་ཐམས་ཅད་རབ་གནས་པ། །ཀུན་གྱིས་བྱིན་གྱིས་བརླབ་ཏུ་གསོལ། །ཞེས་ལན་གསུམ་བརྗོདདོ། །དེ་ལ་མིང་འདི་ཞེས་བྱ་བ་ནི། སྤྱིའི་ཚིག་ཡིན་ཏེ། རྣམ་པར་སྣང་མཛད་བཅོམ་ལྡན་འདས། །ཞེས་བྱ་བ་ལྟ་བུ་ལ་སོགས་པ་རང་རང་གི་ལྷའི་མཚན་གཞུག་པར་བྱའོ། །དེ་ནས་མཆོད་བསྟོད་བསྡུས་པ་ཞིག་བྱ། བཅུ་གཅིག་པ་ཡི་གེ་བརྒྱ་པ་བརྗོད་དེ་བཟོད་པར་གསོལ་ལ། ཨོཾ་བཛྲ་མུཿཞེས་བརྗོད་ཅིང་སེ་གོལ་གཏོགས་ཏེ་རྟེན་གྱི་ཡེ་ཤེས་པ་ནམ་མཁའི་ཕྱོགས་སུ་བཞུགས་སུ་གསོལ་ལ། དེ་ལ་ཕྱག་དང་མཆོད་པ་བསྡུས་པ་ཙམ་ཞིག་བྱའོ། །བཅུ་གཉིས་པ་རྟེན་དགབ་པ་ནི

༑ ༑ ཨོཾ་ཨཱཿ ( ¡¶ ཞ ¡·¡¶ ལུ ¡· - ཨཱཿ ) བཛྲ་ཝསྟྲ་ཧཱུྃ་ཞེས་བརྗོད་ལ་ན་བཟའ་སེར་པོས་རྟེན་དེ་དག་ལ་བཀབ་ལ་བཞག་སྟེ། རྒྱལ་པོ་རྒྱལ་སར་མ་ཐོན་པ་རྒྱལ་སྲིད་ལ་མི་དབང་བ་ལྟར། རབ་གནས་མ་ཟིན་པ་དེ་མཆོད་པའི་འོས་མ་ཡིན་ནོ་ཞེས་བསྟན་པ་ཡིན་ནོ། །བཅུ་གསུམ་པ་བདག་བསྲུང་བ་ནི་བདག་གི་རྣལ་འབྱོར་ནི། རྣལ་འབྱོར་གྱི་རྒྱུད་ཡིན་ན་དམ་ཚིག་གི་ཕྱག་རྒྱ་བཀྲོལ་ལ་བདག་གིའང་ཡེ་ཤེས་པ་གཤེགས་སུ་གསོལ་ཏེ། མཆོད་དེ་བཟོད་པར་གསོལ་ལ་དངོས་གྲུབ་བླངས་ལ་བདག་ལས་ཀྱི་སེམས་དཔའ་བཞིས་བསྲུང་བར་བྱ་སྟེ། ལས་ཀྱི་སེམས་དཔའ་བཞིའི་ཕྱག་རྒྱ་བཅའ་ཞིང༌། ཨོཾ་བཛྲ་ཀརྨ་ཀཾ ཨོཾ་བཛྲ་རཀྵ་ཧཾ། ཨོཾ་བཛྲ་ཡཀྵ་ཧཱུྃ། ཨོཾ་བཛྲ་སནྡྷི་བཾ། ཞེས་བྱ་བས་བསྲུང༌། ཕྱག་རྒྱ་མི་ཤེས་ནའང་སྔགས་ཙམ་གྱིས་བསྲུང་ ༑ དེའང་མི་ཤེས་ནའང་སྐུ་གསུང་ཐུགས་ཀྱི་གནས་སུ་ཡི་གེ་གསུམ་གྱིས་བསྲུང་བར་བྱའོ། །དེ་ནས་ཉལ་བའི་རྣལ་འབྱོར་རང་རང་གི་ཆོ་ག་ཇི་ལྟ་བ་བཞིན་དུ་བྱ་སྟེ། རྟེན་སྟ་གོན་དུ་གནས་པའི་ཆོ་གའོ། །ཕྱི་ཉིན་དངོས་གཞིའི་ ¡Ã ཆོ་ག་ ( ¡¶ ཞ ¡· - ཆོ་ག་ ) ལ། སྡོམ་ནི། ཐོ་རངས་བདག་བསྐྱེད་མདུན་བསྐྱེད་མཆོད། །རྟེན་སྦྱང་བཀྲུ་ཞིང་ཕྱི་བ་དང༌། །རིང་བསྲེལ་བཞུགས་ཤིང་གསོལ་བ་གདབ། །རྟེན་བསྐྱེད་སྤྱན་དྲང་དགུག་རྒྱས་གདབ། །དབང་བསྐུར་མཆོད་བསྟོད་སྤྱན་དབྱེ་བྱ། ། གསོལ་གདབ་མངའ་དབུལ་རྒྱས་པར་བྱ། །དེ་ཡང་མཆོད་བསྟོད་བྱེ་བྲག་དང༌། ། སྦྱིན་སྲེག་སྔགས་ཏེ་དངོས་གཞིའོ། །ཞེས་བྱ་བ་སྟེ། འདི་ལ་དོན་བཅུ་གསུམ་སྟེ། བདག་བསྐྱེད་པ་མཆོད་ནས། མདུན་གྱི་དཀྱིལ་འཁོར་ཡོད་ན་གསལ་བཏབ་ལ། མཆོད་པ་དང༌། དེ་ནས་རྟེན་སྦྱང་བ་དང༌། བཀྲུ་ཞིང་ཕྱི་བ་དང༌། རིང་བསྲེལ་བཞུགས་པ་དང༌། གསོལ་བ་གདབ་པ་དང༌། རྟེན་བསྐྱེད་པ་དང༌། སྤྱན་དྲང་ཞིང་དགུག་གཞུག་བྱ་བ་དང༌། རྒྱས་གདབ་པ་དང༌། དབང་བསྐུར་བ་དང༌། མཆོད་ཅིང་བསྟོད་པ་བྱ་བ་དང༌། སྤྱན་དབྱེ་བ་དང༌། བརྟན་པར་བཞུགས་སུ་གསོལ་བ་དང་ ༑ མངའ་དབུལ་རྒྱས་པར་བྱ་བའོ།

།དེ་ལ་དང་པོ་བདག་བསྐྱེད་པ་ནི། ཐོ་རངས་ཀྱི་ཆ་ལ་གཏོར་མ་དང་མཆོད་པ་རྒྱ་ཆེན་པོ་གསར་པ་སྔར་བཞིན་དུ་བཤམ་མོ ༑ ༑ བདག་གི་རྣལ་འབྱོར་རྡོ་རྗེ་སེམས་དཔའ་འབྱུང་བ་ལ་སོགས་པའི་རྣལ་འབྱོར་རྫོགས་པར་བྱས་ལ་ ( ¡¶ ཞ ¡· + མཆོད་དེ་ ) བསྡུ། མདུན་བསྐྱེད་ཀྱི་དཀྱིལ་འཁོར་ཡོད་ན་གསོལ་བཏབ་ལ་མཆོད་བསྟོད་བྱའོ། །དེ་ནས་རྟེན་སྤྱན་དྲང་དུ་བཏུབ་ན་ཁྲུས་སའི་སྟེགས་བུའི་སྟེང་དུ་སྤྱན་དྲངས་ལ་བྱ། མི་བཏུབ་ན་དེ་ཉིད་དུ་བཞུགས་པ་ལ་བྱའོ། །གཉིས་པ་རྟེན་སྦྱང་བ་དང༌། གསུམ་པ་བཀྲུ་ཞིང་ཕྱི་བ་ནི་སྟ་གོན་གྱི་སྐབས་བཞིན་རྒྱས་པར་བྱའོ། །བཞི་པ་རིང་བསྲེལ་བཞུགས་པ་ནི། སངས་རྒྱས་ཀྱི་རིང་བསྲེལ་ལམ། ཨོཾ་སརྦ་བིདྱཱ་སྭཱ་ཧཱ། ཞེས་བྱ་བ་དང༌། རྟེན་འབྲེལ་གྱི་སྙིང་པོ་དང་ ༑ སྡིག་པ་ཅི་ཡང་མི་བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་གདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡྀན། །ཡིད་ཀྱི་སྡོམ་པ་ལེགས་པ་ནི ༑༑ ཐམས་ཅད་དུ་ཡང་སྡོམ་པ་ལེགས། །ཞེས་བྱ་བའི་ཚིགས་དེ་དག་གུར་གུམ་མམ་གི་ཝང་གིས་བྲིས་ལ་དབུའི་ཕྱོགས་སུ་བུག་པ་ཡོད་ན་གཞུག བུག་པ་མེད་པའམ་སའི་མཆོད་རྟེན་དང་སྐུ་གཟུགས་ལ་སྔར་བཞུགས་ཟིན་ན་རིང་བསྲེལ་མི་དགོས་ཏེ། གཟུངས་དང་སོ་སོར་ཐར་པ་བྲིས་ལ་དབུའམ་བྲེ་ལ་གདགས། བྲིས་སྐུ་ལ་སོགས་པའི་དབུའི་རྒྱབ་ཏུ་བྲི་བར་བྱའོ། །ལྔ་པ་གསོལ་བ་གདབ་པ་ནི། དེའི་ཡོན་ཏན་དྲན་པ་རྗེས་སུ་འགྲོ་བས་གང་འདི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིགས་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དེ་ནི། རྒྱུ་དང་འབྲས་བུའི་དགོས་པ་ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཐུགས་སུ་ཆུད་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་ག

ནས་པར་བགྱིའོ། །གང་འདི་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང༌། ཡང་དག་པར་ལྡན་པ། སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པའི་དྲན་པ་ཉེ་བར་བཞག་པ་གསུམ་དང༌། ཐུགས་རྗེ་ཆེན་པོ་ལ་སོགས་པ་མདོར་ན་སློབ་པ་དང་མི་སློབ་པའི་སངས་རྒྱས་སུ་བྱེད་པའི་ཆོས་རྣམས་དང་ཡང་དག་པར་ལྡན་པ་དེའི་སྐྱོན་གྱི་ཉེས་པ་ཐམས་ཅད་དང་བྲལ་ཞིང་བདེ་བར་གཤེགས་པའི་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །གང་འདི་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་ཕུང་པོ་ལྔ་དང༌། ཡང་དག་པར་ལྡན་པ་དང༌། ཆོ་འཕྲུལ་གསུམ་དང༌། ཏིང་ངེ་འཛིན་གསུམ་དང༌། བསླབ་པ་གསུམ་དང༌། ཚངས་པའི་གནས་བཞི་དང༌། བསམ་གཏན་བཞི་དང༌། འཕགས་པའི་བདེན་པ་བཞི་དང༌། ཡང་དག་པར་ལྡན་པས་དེའི་ཡང་དག་པ་ཕྱིན་ཅི་མ་ལོག་པའི་ཡེ་ཤེས་ཤེས་བྱའི་ཡུལ་ཐམས་ཅད་ལ་མངའ་བརྙེས་པས་ཉོན་མོངས་པ་མ་ལུས་པ་ལ་སོགས་པ་རྣམས་སྤངས་པ་དང༌། བདུད་བཞི་ལས་རབ་ཏུ་རྒྱལ་བའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །གང་འདི་བཅོམ་ལྡན་འདས་ཀྱི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང༌། བསོད་ནམས་དང་ཡེ་ཤེས་ཀྱི་ཚོགས་ཡང་དག་པར་བསགས་པ་དང༌། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཡང་དག་པར་བརྒྱན་པ་དང༌། དཔེ་བྱད་བཟང་པོ་བརྒྱད་ཅུས་རྣམ་པར་མཛེས་པ་དང༌། སྐྱེས་བུ་ཆེན་པོའི་སྐུ་བལྟ་བས་ཆོག་མི་ཤེས་པ་དང༌། མཐོང་ན་མི་མཐུན་པ་མེད་པ་སྟེ། དེའི་གཟུགས་ཀྱི་སྐུའི་འབྱོར་པའི་མཐར་ཐུག་པ་འགྲོ་བ་མ་ལུས་པའི་རྩ་ལག་ཏུ་གྱུར་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། །བདག་གིས་རབ་ཏུ་གནས་པར་བགྱིའོ། །ཞེས་པའི་སྐབས་སུ་དེ་ན་གནས་པ་ཐམས་ཅད་ཀྱིས་རབ་ཏུ་གནས་པར་བགྱིའོ་ཞེས་ཚིག་མཐུན་པར་བརྗོད་ཅིང་ ༑ རབ་ཏུ་གནས་པའི་རྟེན་དེ་ལ་མེ་ཏོག་གི་ཆར་དབབ་པ་དང༌།

སྤོས་ཀྱིས་བདུག་པ་དང༌། དུང་དང་ཆ་ལང་ལ་སོགས་པའི་སྒྲ་རྣམས་ཀྱང་དབུལ་ལོ། །ཨོཾ་ན་མོ་བྷ་ག་ཝ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུངྔྷཱ་ཡ། ཏདྱ་ཐཱ། ཨོཾ་མུ་ནེ་མུ་ནེ་མ་ཧཱ་མུ་ན་ཡེ་སྭཱ་ཧཱ། ཞེས་བྱ་བ་དང༌། དེ་ནས་ལྷ་སོ་སོར་རང་རང་གི་ངོ་ཤེས་པའི་སྔགས་དང་རང་གི་ཡི་དམ་གྱི་ལྷའི་གསང་སྔགས་ཀྱང་ཅུང་ཟད་ཅིག་བཟླས་ལ། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཡུན་རིང་དུ་བསྒོམས་ལ་འདི་སྐད་ཅེས་ཀྱང་བརྗོད་པར་བྱ་སྟེ། ངོ་མཚར་ཆེན་པོ་གྲངས་མེད་པ་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་ལྡན་འདས་ཐམས་ཅད་ལ། བདག་ཕྱག་འཚལ་ཞིང་སྐྱབས་སུ་མཆིའོ། །དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱིས་པས། དེའི་མཐུས་བདག་གིས་སེམས་ཅན་ཐམས་ཅད་དབུགས་དབྱུང་ངོ༌། །འཁོར་བའི་གཅོང་རོང་ཆེན་པོ་ལས་བསྒྲལ་བར་བགྱིའོ ༑ ༑ ཕས་ཀྱི་རྒོལ་བ་བདུད་དང་ལོག་འདྲེན་ཐམས་ཅད་ཕམ་པར་བགྱིའོ། ། སེམས་ཅན་རྣམས་ཀྱི་བག་ཆགས་ཀྱིས་མཚམས་སྦྱོར་བའི་ཉོན་མོངས་པའི་རྙོག་ ( ¡¶ ཞ ¡· རྟོག་ ) པ་ཐམས་ཅད་བསལ་བར་བགྱིའོ། །སེམས་ཅན་ཐམས་ཅད་ཀྱི་ང་རྒྱལ་གྱི་རི་བོ་བསྙིལ་བར་བགྱིའོ། །སེམས་ཅན་ཐམས་ཅད་ཀྱི་སྐྱེ་བའི་ལྗོན་ཤིང་རྩད་ནས་བཅད་དོ། །འཆི་བདག་གི་ཉི་མ་ཕྱེ་མར་བརླག་གོ །མ་རིག་པའི་མུན་པ་བསལ་བར་བགྱིའོ། །མ་དད་པ་དང་ཕྱིར་རྒོལ་བ་དང༌། ལྟ་བ་ཕྱིན་ཅི་ལོག་པ་དག་ཡང་དག་པའི་ལྟ་བ་ལ་གཟུད་ཅིང་དད་པར་བསྒྱུར་རོ། །ལས་ཀྱི་ཆུ་བོ་བཟློག་པར་བགྱིའོ། །སྲིད་པའི་རྒྱ་མཚོ་བསྐམ་པར་བགྱིའོ། །ཆོས་ཀྱི་སྒྲོན་མེ་རབ་ཏུ་སྦར་བར་བགྱིའོ། །བྱང་ཆུབ་ཀྱི་ལམ་བསྟན་པར་བགྱིའོ། །བཟོད་པ་དང་དེས་པ་ལ་གཟུད་དོ། །བསམ་གཏན་གྱི་བདེ་བ་ལ་རྩེར་རྩལ་ཏོ། །འདོད་ཆགས་ཀྱི་མེ་དཔུང་གཞིལ་བར་བགྱིའོ། །ཞེ་སྡང་གི་མཚོན་རྩེ་རྣོན་པོ་གཞོམ་པར་བགྱིའོ། ། བདེན་པ་ལ་གཟུད་དོ།

།ཕྲག་དོག་གི་ཚུབ་མ་ཞི་བར་བགྱིའོ། །སེར་སྣའི་མདུད་པ་དགྲོལ་བར་བགྱིའོ། །སྡུག་བསྔལ་ཐམས་ཅད་ཞི་བར་བགྱིའོ། །འཇིགས་པ་མ་མཆིས་པ་དང༌། བདེ་བ་ཆེན་པོའི་གྲོང་ཁྱེར་དུ་གཞུག་ཅིངགནས་པར་བགྱིའོ། །དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩལ་ཞིང་གནང་བར་མཛད་དུ་གསོལ་ཞེས་གསོལ་བ་བཏབ་ལ། དེའི་ཚེ་ཚོགས་པ་ཐམས་ཅད་ཀྱིས་ཀྱང་གནང་བར་མཛད་དུ་གསོལ་ཞེས་བརྗོད་པར་བྱའོ། །དྲུག་པ་རྟེན་བསྐྱེད་པ་དང༌། བདུན་པ་ཡེ་ཤེས་པ་སྤྱན་དྲངས་ནས་བགེགས་བསལ་ལ་མཆོད་ཅིང༌། དགུག་གཞུག་བྱས་ལ་སངས་རྒྱས་ཀྱི་ཞིང་ཁམས་དཔག་ཏུ་མེད་པ་ནས་བཞུགས་པ་དང༌། བརྒྱད་པ་རྒྱས་གདབ་པ་རྣམས་ནི་སྔར་སྟ་གོན་གྱི་སྐབས་སུ་བཤད་པ་ལྟར་རྒྱས་པར་བྱའོ། །དགུ་པ་དབང་བསྐུར་བ་ནི། བྱ་སྤྱོད་ཀྱི་ལུགས་དང་མཐུན་པར་བྱེད་ན ༑ ཆུ་དང་ཅོད་པན་དང་ཕྱག་མཚན་གྱི་དབང་བསྐུར་ལ་རིགས་ཀྱི་བདག་པོའི་རྒྱས་གདབ། འདིར་ནི་རྣལ་འབྱོར་གྱི་རྒྱུད་གཙོ་བོར་བྱས་པས། རིག་པའི་དབང་ལྔ་དང༌། རྡོ་རྗེ་སློབ་དཔོན་གྱི་དབང་བསྐུར་ལ་རིགས་ཀྱི་བདག་པོའི་རྒྱས་གདབ། རྣལ་འབྱོར་ཆེན་པོའི་ལུགས་ཡིན་ན་དབང་བཞི་ཀ་བསྐུར་བར་བྱའོ། །ཞེས་ཀྱང་གསུང་ངོ༌། །བཅུ་པ་མཆོད་ཅིང་བསྟོད་པ་ནི། སྔར་སྟ་གོན་གྱི་སྐབས་སུ་བསྟན་པ་བཞིན་ནམ། གཞན་ལ་ཕན་པའི་འོད་ཟེར་དུ་བསྟན་པའི་ཚུལ་གྱིས་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང༌། ཕྱི་ནང་གི་ལྷ་མོ་བརྒྱད་དང༌། རིན་ཆེན་སྣ་བདུན་དང༌། འདོད་ཡོན་ལྔའི་མཆོད་པས་ཀྱང་མཆོད་དོ། །བསྟོད་པ་ཅི་ཤེས་པ་རྒྱས་པས་ཀྱང་བསྟོད་པར་བྱའོ། །བཅུ་གཅིག་པ་སྤྱན་དབྱེ་བ་ནི་གསེར་གྱི་ཐུར་མས་དཀྱིལ་འཁོར་ལས་རྡུལ་ཚོན་ཕྲ་མོ་ཞིག་བླངས་ལ་སྤྱན་གྱི་ཐད་ཀར་བྱུག་ཅིང༌། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང༌། །གུས་པས་འཕགས་པའི་སྤྱན་ནི་དབྱེ་བགྱིས་པས། །ནམ་མཁའི་མཐར་ཐུག་གྱུར་པའི་སེམས་ཅན་གྱིས ༑ ༑ སངས་རྒྱས་ཡེ་ཤེས་སྤྱན་ནི་ཐོབ་པར་ཤོག

།ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་ངྷ་ནི་སྭཱ་ཧཱ། ཞེས་བརྗོད་ལ་སྤྱན་དབྱེའོ། །བཅུ་གཉིས་པ་བརྟན་པར་བཞུགས་སུ་གསོལ་བ་ནི། འདི་སྐད་ཅེས་བརྗོད་པར་བྱ་སྟེ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་གྱི་ཁམས་རྣམས་མི་གནས་པའི་མྱ་ངན་ལས་འདས་པའི་ལམ་ལ་མ་ཞུགས་པའི་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ་ལོ། །བྱེ་བྲག་ཏུ་སྐུ་གསུང་ཐུགས་ཀྱི་རྟེན་འདི་དག་ལ་ས་དང་ཆུ་དང་མེ་དང༌། རླུང་གི་གནོད་པས་མ་ཞིག་གི་བར་དེ་སྲིད་དུ་སེམས་ཅན་གྱི་དོན་དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ་ལོ ༑ ༑ ཞེས་བྱ་བ་དང༌། རྡོ་རྗེས་རྟེན་དེ་དག་ལ་རེག་ཅིང༌། ཨོཾ་སུ་པྲ་ཏིཥྛ་བཛྲ། ཞེས་བརྗོད་ལ་བརྟན་པར་བཞུགས་སུ་གསོལ་བར་བསམས་ལ། རྟེན་དེ་དག་མཆོད་རྟེན་དང་སྐུ་གཟུགས་དང་གླེགས་བམ་དང་ཕྱག་མཚན་དང་ལྷ་ཁང་ལ་སོགས་པ་ཉིད་དུ་གྱུར་པར་བསམ་མོ། །དེ་ནས་བཅུ་གསུམ་པ་མངའ་གསོལ་བའམ་མངའ་དབུལ་བ་རྒྱས་པར་བྱ་བ་ལ་བཞི་སྟེ། མཆོད་བསྟོད་རྒྱས་པས་མངའ་དབུལ་བ་དང༌། བྱེ་བྲག་ཏུ་ཉེ་བར་མཁོ་བས་མངའ་དབུལ་བ་དང༌། སྦྱིན་སྲེག་གམ་ཙ་རུའི་བཟའ་བས་མངའ་དབུལ་བ་དང༌། བཀྲ་ཤིས་དང་རབ་གནས་ཀྱི་སྔགས་དང༌། མེ་ཏོག་གཏོར་བས་མངའ་དབུལ་བའོ། །དང་པོ་ནི་མཆོད་ཡོན་དང་ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང༌། རོལ་མོ་དང༌། ཕྱི་ནང་གི་ལྷ་མོ་བརྒྱད་དང༌། རིན་ཆེན་སྣ་བདུན་དང༌། འདོད་ཡོན་ལྔ་དང༌། མཆོད་པ་ཉི་ཤུ་པ་དང་ ༑ མཆོད་པ་ཉི་ཤུ་རྩ་ལྔ་ལ་སོགས་པ་དང༌། བསྟོད་པའི་མཆོད་པ་སྣ་ཚོགས་ཀྱིས་ཀྱང་བསྟོད་པར་བྱ་སྟེ། རྒྱས་པར་ཤེས་པར་འདོད་པ་རྣམས་ཀྱིས་ནི་ཁོ་བོས་བྱས་པའི་ངན་སོང་སྦྱོང་བའི་དཀྱིལ་འཁོར་གྱི་ཆོ་ག་གཞན་ལ་ཕན་པའི་འོད་ཟེར་དུ་བསྟན་པ་ལྟར་བྱ་ལ། དེ་ཙམ་བྱ་བར་མི་ནུས་པ་རྣམས་ཀྱིས་བསྟོད་པ་བསྡུས་པ་ཙམ་ཞིག་བྱེད་པར་འདོད་ན།

མཉམ་ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན ༑ ༑ ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། །ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། །དྲི་མེད་མི་གཡོ་མཉམ་ཉིད་དམ་པའི་ཆོས་མཆོག་ཅན། །ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ།། དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། །དངོས་གྲུབ་མཐའ་ཡས་དཔག་མེད་དཔེ་དང་བྲལ་བ་རྣམས། །སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། །རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང༌། །སྨོན་ལམ་གྲུབ་པས་འགག་པ་མེད་པའི་ཆོས་ཉིད་ཅན། །འགྲོ་བའི་དོན་སྒྲུབ་རབ་ཏུ་བརྩོན་པ་མཐའ་ཡས་པ། །ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང༌།། ཚད་མེད་ཚད་དང་བྲལ་བ་ཤིན་ཏུ་རྫོགས་པ་ཡི། །བདེ་བར་གཤེགས་པ་གོ་འཕང་དམ་པ་བརྙེས་གྱུར་ཀྱང༌། ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པའི། །ཐུགས་རྗེའི་སྤྱོད་པ་མི་གཡོ་འགག་པར་ཡོང་མི་འགྱུར། །ཨེ་མའོ་ཤིན་ཏུ་བཟང་པོའི་ཆོས་ཉིད་མཆོག་དང་ལྡན། །མཆོག་སྦྱིན་རྣམས་ཀྱི་ནང་ན་གོ་འཕང་མཆོག་བརྙེས་པ། ཁམས་གསུམ་ཀུན་ལ་རྟག་ཏུ་དངོས་གྲུབ་མཆོག་སྩོལ་མཛད ༑ ༑ མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། །དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། །འདི་ནི་སངས་རྒྱས་ཐམས་ཅད་ཀྱི། །ཡང་དག་ཡོན་ཏན་རྒྱ་ཆེན་ཏེ། །ལན་གཅིག་ཙམ་ནི་བརྗོད་པས་ཀྱང༌།། སངས་རྒྱས་ཐམས་ཅད་འགྲུབ་པར་འགྱུར། །ཞེས་བརྗོད་པར་བྱའོ། །དེ་ཙམ་མི་ནུས་པ་རྣམས་ཀྱིས་གོང་དུ་སྟ་གོན་གྱི་སྐབས་སུ་བསྟན་པ་ལྟར་ཉམས་སུ་བླང་བར་བྱའོ ༑ ༑ གཉིས་པ་བྱེ་བྲག་ཏུ་ཉེ་བར་མཁོ་བས་མངའ་དབུལ་བ་ནི་གཉིས་ཏེ། སྤྱི་དང་ ༑ བྱེ་བྲག་གི་མངའ་དབུལ་བའོ། །དང་པོ་སྤྱིའི་སྡོམ་ནི། དཀྱིལ་འཁོར་ཁྲུས་དང་ན་བཟས་བརྒྱན། །རྣམ་ལྔ་རིན་ཆེན་བདུན་དང་བཅུད། །གདུགས་སོགས་དག་ནི་སྤྱི་ཡིའོ། །དེ་ལ་དང་པོ། གླིང་བཞི་རི་རབ་དང་བཅས་པའི་དཀྱིལ་འཁོར་གྱི་རི་མོ་དབུལ་བར་བྱ་སྟེ།

ས་གཞི་སྤོས་ཀྱིས་བྱུགས་ཤིང་མེ་ཏོག་གཏོར། །རི་རབ་གླིང་བཞིས་ལེགས་པར་བརྒྱན་པ་འདི། །སངས་རྒྱས་ཞིང་དུ་དམིགས་ཤིང་ཕུལ་བ་ཡིས། །འགྲོ་རྣམས་རྣམ་དག་ཞིང་ལ་སྤྱོད་པ་ཤོག །ཨོཾ་བཛྲ་སུ་རེ་ཁེ་ཨཱཿཧཱུྃ་སྭཱ་ཧཱ། དེ་ནས་གཉིས་པ་ཡང་དྲི་ཞིམ་པོའི་ཆུས་བཀྲུ་ཞིང༌། སྟོང་གསུམ་ཀུན་ཏུ་དྲི་མཆོག་འབྱུང་འགྱུར་བའི། །སྤོས་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ ༑ ༑ གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །ཨོཾ་བཛྲ་གནྡྷེ་ཨཱཿཧཱུྃ་སྭཱ་ཧཱ། གསུམ་པ་ན་བཟའ་ནི། མཆོད་རྟེན་དང་གླེགས་བམ་ལ་སྣ་ཚོགས་པའི་ན་བཟའ་དབུལ་བ་དང༌། གཞན་ཡང་ལོངས་སྤྱོད་རྫོགས་པའི་སྐུའི་ཆ་ལུགས་ཅན་རྣམས་དང༌། ( ¡¶ ཞ ¡·¡¶ ལུ ¡· + བྱང་ཆུབ་སེམས་དཔའ་ཁྱིམ་པའི་ཆ་ལུགས་ཅན་རྣམས་ལ་ ) ན་བཟའ་མཛེས་པར་བལྟབ་ཅིང༌། སྲབ་འཇམ་ཡང་པ་ལྷ་ཡི་གོས། །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་མོས་པས་དབུལ་བར་བགྱི ༑ ༑ བདག་ཀྱང་རྡོ་རྗེའི་སྐུ་ཐོབ་ཤོག །ཅེས་པ་དང༌། སངས་རྒྱས་སྤྲུལ་སྐུའི་ཆ་ལུགས་ཅན་དང༌། བྱང་ཆུབ་སེམས་དཔའ་དང༌། ཉན་ཐོས་རབ་ཏུ་བྱུང་བའི་ཆ་ལུགས་ཅན་རྣམས་ལ། ངུར་སྨྲིག་གི་ཆོས་གོས་དབུལ་ཞིང༌། དྲི་མེད་མཚན་ལ་སྒྲིབ་གསལ་མི་མངའ་ཡང༌། །དང་བས་ངུར་སྨྲིག་རྒྱལ་མཚན་ཕུལ་བ་ཡིས། །ནམ་མཁའི་མཐའ་དང་མཉམ་པའི་འགྲོ་བ་ཡིས། །སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག །ཨོཾ་བཛྲ་ཝསྟྲཱ་ཡ་ཨཱཿཧཱུྃ་སྭཱ་ཧཱ། བཞི་པ་རྒྱན་གྱི་ཁྱད་པར་མང་པོ་དབུལ་ཞིང༌། རྒྱལ་བ་མཚན་དཔེའི་རང་བཞིན་རྒྱན་ལྡན་ཞིང༌། །རྒྱན་གཞན་དག་གིས་བརྒྱན་པར་མི་འཚལ་ཡང༌། །རིན་ཆེན་རྒྱལ་མཆོག་ཕུལ་བས་འགྲོ་ཀུན་གྱིས

༑ ༑ མཚན་དཔེས་བརྒྱན་པའི་སྐུ་ལུས་ཐོབ་པར་ཤོག །ཨོཾ་བཛྲ་ཨཱ་ལངྐཱ་ར་བྷུ་ཥ་ཎི་ཨཱཿཧཱུྃ་སྭཱ་ཧཱ། དེ་ནས་ལྔ་པ་གཟུགས་དང་སྒྲ་དང་དྲི་དང་རོ་དང་རེག་བྱ་ལ་སོགས་པ་ཅི་འབྱོར་བ་དབུལ་ཞིང༌། རྒྱལ་བ་ཟག་མེད་འབྱོར་ལ་མངའ་བསྒྱུར་ཡང་ ༑ ༑ འགྲོ་བའི་དོན་སླད་འདོད་ཡོན་རྣམ་ལྔ་ཡིས། །མཆོད་པས་མཁའ་མཉམ་སེམས་ཅན་ཐམས་ཅད་ཀྱིས། །བསོད་ནམས་མི་ཟད་གཏེར་ལ་སྤྱོད་པར་ཤོག །ཨོཾ་བཛྲ་ས་མནྟ་བྷ་དྲ་པཱུ་ཛ་མེ་གྷ་ས་མ་ཡེ་ཨཱཿཧཱུྃ་སྭཱ་ཧཱ། དྲུག་པ་རིན་ཆེན་སྣ་བདུན་དབུལ་བ་ནི། རིན་ཆེན་སྣ་བདུན་བྲིས་པའི་གཟུགས་དང་ཡིད་ཀྱིས་བསམས་ལ་དབུལ་ཞིང༌། མི་དབང་རིན་ཆེན་སྣ་བདུན་འདི་དག་ནི། །སངས་རྒྱས་སྲས་དང་བཅས་པ་མ་ལུས་ལ། །བཤམས་ཤིང་ཡིད་ཀྱིས་སྤྲུལ་ཏེ་ཕུལ་བ་ཡིས། །འགྲོ་བས་མི་ཟད་གཏེར་ལ་ལོངས་སྤྱོད་ཤོག །ཨོཾ་བཛྲ་སཔྟ་མ་ཧཱ་རཏྣ་པཱུ་ཛ་མེ་གྷ་ཨཱཿཧཱུྃ་སྭཱ་ཧཱ ༑ བདུན་པ་སྣོད་མཛེས་པ་གཅིག་གམ་ལྔའི་ནང་དུ། སྨན་ལྔ་དང༌། འབྲུ་ལྔ་དང་ ༑ རིན་ཆེན་ལྔ་དང༌། དྲི་ལྔ་དང༌། སྙིང་པོ་ལྔ་མང་དུ་བླུགས་ལ་དབུལ་ཞིང༌། རྒྱལ་བ་མགོན་པོ་དཔལ་གྱིས་ལྷམ་མེར་བཞུགས། །བསོད་ནམས་ཡེ་ཤེས་སྐུ་མངའ་བརྙེས་པ་ལ། །ལྔ་ཕྲག་ལྔ་ལྡན་སྙིང་པོ་དམ་པ་འབུལ། །འགྲོ་བས་བདེ་གཤེགས་སྙིང་པོ་ཐོབ་པར་ཤོག །ཨོཾ་བཛྲ་པཉྩ་པཉྩ་བི་མ་ལ་པཱུ་ཛ་མེ་གྷ་ཨཱཿཧཱུྃ་སྭཱ་ཧཱ ༑ དེ་ནས་བརྒྱད་པ་གདུགས་དང༌། ¡Ã རྒྱལ་མཚན་དང༌། ( ¡¶ ཞ ¡·¡¶ ལུ ¡· - རྒྱལ་མཚན་དང་ ༑ ) བ་དན་དང༌། བླ་བྲེ་དང༌། རོལ་མོ་ལ་སོགས་པ་དབུལ་ཞིང༌། བརྩེ་བའི་ཁོར་ཡུག་སྙན་པའི་བ་དན་དང༌། །ཏིང་འཛིན་བླ་བྲེ་སྤོབས་པའི་འོད་གསལ་བ། ། མཆོག་རྐྱེན་འོས་པའི་ཉེར་མཁོ་འདི་དག་འབུལ།། སྐྱེ་བོས་རྣམ་དག་ཡེ་ཤེས་ཐོབ་པར་ཤོག །ཨོཾ་བཛྲ་མ་ཧཱ་པཱུ་ཛ་མེ་གྷ་ཨཱཿཧཱུྃ་སྭཱ་ཧཱ། དེ་དག་ནི་ཐུན་མོང་གི་མངའ་དབུལ་བརྒྱད་དོ། །དེ་ནས་བྱེ་བྲག་གི་ལ་སྐུ་གཟུགས་ཀྱིས་མངའ་དབུལ་བ་ནི། ། སྡོམ་ལ། སྤུ་གྲི་འདྲེག་གཅོད་སོ་མངས་དང༌། །རྨང་གཟེར་ཚེམས་ཤིང་སྤབས་བཞར་རོ།

།དེ་ལ་ལྔའི་དང་པོ་ནི། འདྲེག་སྤྱད་རབ་ཏུ་བྱུང་བའི་ཆ་ལུགས་ཅན་རྣམས་ལ་གསེར་གྱི་སྤུ་གྲིས་དབུ་སྐྲ་དང་ཞལ་སྤུ་འདྲེག་པའི་ཚུལ་བྱ་ཞིང༌། རྒྱལ་བའི་དབུ་སྐྲ་མཐོན་མཐིང་སྐྱོན་བྲལ་ཡང༌། །གཞན་དོན་བསྒྲུབ་ཕྱིར་ཁྱིམ་པའི་རྟགས་སྤང་ཕྱིར། །དད་པས་གསེར་གྱི་འདྲེག་སྤྱད་ཕུལ་བ་ཡིས། །འགྲོ་ཀུན་སྡུག་བསྔལ་ཀུན་ལས་གྲོལ་བར་ཤོག །ཨོཾ་བཛྲ་ཀ་ཙ་ཨུདྨཱུ་ལ་ཨཱཿཧཱུྃ་སྭཱ་ཧཱ། ཡང་འདྲེག་སྤྱད་ཀྱིས་ཐུན་མོང་དུ་སེན་མོ་འདྲེག་པའི་ཚུལ་བྱ་ཞིང༌། ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང། །བདག་ཅག་དད་པས་ཕྱག་དང་ཞབས་རྣམས་ཀྱི། ། སེན་མོའི་འདྲེག་སྤྱད་ཕུལ་བས་འགྲོ་ཀུན་གྱིས། །སངས་རྒྱས་དཔེ་བྱད་བཟང་པོ་ཐོབ་པར་ཤོག །ཨོཾ་བཛྲ་ན་ཁཙྪེ་ད་ ( ¡¶ ཞ ¡· + ཛ་ ) ན་ཨཱཿཧཱུྃ་སྭཱ་ཧཱ། གཉིས་པ་སངས་རྒྱས་ལོངས་སྐུའི་ཆ་ལུགས་ཅན་རྣམས་དང༌། བྱངཆུབ་སེམས་དཔའ་ཁྱིམ་པའི་ཆ་ལུགས་ཅན་རྣམས་ལ་གསེར་གྱི་སོ་མངས་ཀྱིས་དབུ་སྐྲ་ཤད་པའི་ཚུལ་བྱ་ཞིང༌། དབུ་སྐྲ་རིན་ཆེན་ལྕང་ལོ་མ་དཀྲུགས་ཤིང༌། །མཛེས་ཤིང་ལྟ་བས་མི་ངོམས་སྐྱོན་བྲལ་ཡང༌། །བདག་བློ་སྦྱོང་ཕྱིར་རྐྱེན་དང་འཚམ་བ་འདི།། ཕུལ་བས་འགྲོ་ཀུན་དུག་གསུམ་བྲལ་བར་ཤོག །ཨོཾ་བཛྲ་བཱ་ལ་ཤོ་ངྷ་ཡ་ཨཱཿཧཱུྃ་སྭཱ་ཧཱ། དེ་ནས་གསུམ་པ་རྨང་གཟེར་གྱིས་ཤངས་ཀྱི་སྤུ་འཐོག་པའི་ཚུལ་བྱ་ཞིང༌། དྲི་འཛིན་རྣམ་དག་ཚུལ་ཁྲིམས་ལས་འཁྲུངས་པ། །དགེ་བས་བསྒྲུབས་ཕྱིར་སྐྱོན་ལས་ངེས་གྲོལ་ཡང་ ༑ ༑ མོས་པས་འཛིན་སྤྱད་དམ་པ་ཕུལ་བ་ཡིས། །འགྲོ་བས་ཡེ་ཤེས་བླ་མེད་ཐོབ་པར་ཤོག །ཨོཾ་བཛྲ་རོ་མ་ངྷཱ་ར་ཎ་ཨཱཿཧཱུྃ་སྭཱ་ཧཱ། བཞི་པ་གསེར་རམ་དངུལ་ལས་བྱས་པའི་ཚེམས་ཤིང་གིས་སོ་བྲུད་པའི་ཚུལ་དུ་བྱ་ཞིང༌། དཀར་ལ་ཐགས་བཟང་བཞི་བཅུ་ཚང་བའི་ཚེམས། །བརྒྱད་ཁྲི་བཞི་སྟོང་ཆོས་ལ་མངའ་བསྒྱུར་ཡང་ ༑ ༑ བདག་ཅག་དད་པས་ཚེམས་ཤིང་འབུལ་ལགས་ཀྱིས། །འགྲོ་བས་སངས་རྒྱས་གསུང་དབྱངས་ཐོབ་པར་ཤོག །ཨོཾ་བཛྲ་དནྟ་ཤོ་ངྷ་ཡ་ཨཱཿཧཱུྃ་སྭཱ་ཧཱ།

ལྔ་པ་གསེར་གྱི་སྤབས་བཞར་གྱིས་སྙན་བྲུ་བའི་ཚུལ་དུ་བྱ་ཞིང་དབུལ་བ་ནི། བསྙེན་བསྲིང་མི་མངའ་ཀུན་ཏུ་གསལ་བར་ལྡན། །ཐུབ་པའི་སྒྲ་འཛིན་ངོ་བོས་དག་ན་ཡང་ ༑ ༑ དག་བྱེད་འདི་ནི་བདག་གིས་འབུལ་ལགས་ཀྱིས། །སྐྱེ་བོས་རྟག་ཏུ་དམ་ཆོས་ཐོས་པར་ཤོག །ཨོཾ་བཛྲ་ཀརྞ་ཤོ་ངྷ་ཡ་ཨཱཿཧཱུྃ་སྭཱ་ཧཱ། དེ་དག་ནི་སྐུ་གཟུགས་ལ་མངའ་དབུལ་བ་ལྔ་ཡིན་ནོ། །མཆོད་རྟེན་ལ་བྱེ་བྲག་ཏུ་མངའ་དབུལ་བ་བརྒྱད་ལ། སྡོམ་ནི། སྲོག་ཤིང་འཁོར་ལོ་ཅོད་པན་འཕན། །རྒྱལ་མཚན་གདུགས་དང་ཕྲེང་བ་གདན ༑ ༑ ཞེས་བྱའོ། །དེ་ལ་དང་པོ་སྲོག་ཤིང་དབུལ་བར་བསམ་ཞིང༌། ཨོཾ་བཛྲ་ཨཱ་ཡུ་ཥེ་སྭཱ་ཧཱ། སེམས་ཅན་ཐམས་ཅད་ཤེས་པ་བཅུ་དང་ལྡན་པར་གྱུར་ཅིགབདེ་བར་གཤེགས་པའི་བསྟན་པ་དམ་པའི་ཆོས་ཡུན་རིང་དུ་མི་ནུབ་ཅིང་བརྟན་པར་གྱུར་ཅིག སེམས་ཅན་ཐམས་ཅད་ལྷག་པའི་བསམ་པ་རྣམ་པར་དག་པས་ཀུན་ཏུ་བཟང་པོའི་སྨོན་ལམ་ལ་འཇུག་པར་གྱུར་ཅིག གཉིས་པ་འཁོར་ལོ་ཕུལ་བར་བསམ་ཞིང༌། ཨོཾ་པྲ་མརྡྷ་ནཱ་ཡ་སྭཱ་ཧཱ། སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུ་དང༌། ¡Ã མི་འཇིགས་པ་བཞི་དང༌། ( ¡¶ ཞ ¡·¡¶ ལུ ¡· - མི་འཇིགས་པ་བཞི་དང༌། ) མ་འདྲེས་པའི་དྲན་པ་ཉེ་བར་བཞག་པ་གསུམ་ཐོབ་པར་གྱུར་ཅིག རྣམ་པར་ཐར་པ་བརྒྱད་ཐོབ་པར་གྱུར་ཅིག ཡེ་ཤེས་ལྔ་དང་ལྡན་པར་གྱུར་ཅིག གསུམ་པ་དར་གྱི་ཅོད་པན་དབུལ་ཞིང༌། ཨོཾ་པ་ཊ་ཀ་ལཾ་པ་ཡ་སྭཱ་ཧཱ། སེམས་ཅན་ཐམས་ཅད་དུས་ཐམས་ཅད་དུ་དར་གྱི་ཅོད་པན་ལྷབ་ལྷུབ་ལ་སོགས་པ་མཆོད་པ་དང༌། བསྙེན་བཀུར་གྱི་རྣམ་པ་མང་པོས་དེ་བཞིན་གཤེགས་པ་འཁོར་དང་བཅས་པ་ཐམས་ཅད་དང༌། དེ་དག་གི་མཆོད་རྟེན་དང༌། སྐུ་གཟུགས་དང༌། གསུང་རབ་ལ་སོགས་པ་དག་ལ་མཆོད་པ་བྱེད་པར་གྱུར་ཅིག བཞི་པ་འཕན་དབུལ་བ་ནི། ཨོཾ་པ་ཏཾ་ཀཱ་ཡ་སྭཱ་ཧཱ། སེམས་ཅན་ཐམས་ཅད་ཆོས་ཀྱི་གྲགས་པའི་སྙན་པ་བསམ་གྱིས་མི་ཁྱབ་པ་ཐོབ་པར་གྱུར་ཅིག ལྔ་པ་ཆུ་སྲིན་གྱི་རྒྱལ་མཚན་དབུལ་བ་ནི། ཨོཾ་ཀུཾ་བྷི་ར་དྷྭ་ཛཱ་ཡ་སྭཱ་ཧཱ།

སེམས་ཅན་ཐམས་ཅད་འཁོར་བ་མི་འཛིན་མི་གཏོང་བས་བདུད་བཞི་ལས་རྒྱལ་ཞིང་ཆོས་མི་ནུབ་པའི་རྒྱལ་མཚན་དུ་གྱུར་ཅིག དྲུག་པ་གདུགས་དབུལ་ཞིང༌། ཨོཾ་བྷྲ་མ་ཎཱ་ཡ་སྭཱ་ཧཱ། སེམས་ཅན་ཐམས་ཅད་བླ་ན་མེད་པའི་སྐྱབས་དང་ལྡན་ཞིང་ཆོས་ཀྱི་རྒྱལ་པོ་ཆེན་པོར་གྱུར་ཅིག བདུན་པ་མེ་ཏོག་གི་ཕྲེང་བ་དབུལ་ཞིང༌། ཨོཾ་རཏྣ་མཱ་ལཱ་ཏྲཱཾ་ཞེས་བྱ་བ་དང༌། ན་མཿཏྲཻ་ཡཱ་ངྷྭ་ཨ་ནུ་ག་ཏ་པྲ་ཏིཥྛི་ཏ། པུཥྤ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུངྔྷཱ་ཡ། ཏདྱ་ཐཱ། ཨོཾ་པུཥྤེ་སྭཱ་ཧཱ། སེམས་ཅན་ཐམས་ཅད་མཚན་དང་དཔེ་བྱད་དང་ལྡན་ཏེ་སྐུ་བལྟ་བས་ཆོག་མི་ཤེས་པ་ཐོབ་པར་གྱུར་ཅིག བརྒྱད་པ་རིན་པོ་ཆེ་ལ་སོགས་པའི་གདན་ཕུལ་བར་བསམ་ཞིང༌། ཨོཾ་པུཎྱ་ངྷ་རི་ཛ་ཡེ་སྭཱ་ཧཱ། སེམས་ཅན་ཐམས་ཅད་ཀྱིས་གདན་གྱི་ཁྱད་པར་སྟོབས་བཅུ་དང་ལྡན་པ་གླང་པོ་ཆེའི་གདན་དང༌། མི་འཇིགས་པ་བཞི་དང་ལྡན་པ་སེང་གེའི་གདན་དང༌། རྫུ་འཕྲུལ་གྱི་རྐང་པ་བཞི་དང་ལྡན་པ་རྟའི་གདན་དང༌། དབང་བཅུ་དང་ལྡན་པ་རྨ་བྱའི་གདན་དང༌། ཐམས་ཅད་དུ་ཐོགས་པ་མེད་པ་སྟོབས་ཀྱི་ཤུགས་དང་ལྡན་པ་ནམ་མཁའ་ལྡིང་གི་གདན་དང༌། འགྲོ་བའི་རེ་འདོད་ཡིད་བཞིན་དུ་སྐོང་བ་རིན་པོ་ཆེའི་གདན་དང༌། ཆགས་པའི་སྐྱོན་ཐམས་ཅད་སྤངས་པ་པདྨའི་གདན་དང། རང་བཞིན་གྱིས་འོད་གསལ་བ་ཉི་ཟླའི་གདན་ཐོབ་པར་གྱུར་ཅིག ཅེས་བྱ་བ་སྟེ། དེ་དག་ནི་མཆོད་རྟེན་གྱི་མངའ་དབུལ་བ་བརྒྱད་དོ། །དེ་ནས་བྱེ་བྲག་ཏུ་གླེགས་བམ་ལ་མངའ་དབུལ་བ་ནི། སྡོམ་ལ། བཞུགས་ཁྲི་དང་ནི་ན་བཟའ་དང༌། །གླེགས་ཤིང་དང་ནི་གླེགས་ཐག་གོ །དེ་ལ་དང་པོ་བཞུགས་ཁྲི་དབུལ་བ་ནི། རིན་ཆེན་དུ་མ་ལས་གྲུབ་སེང་གེའི་ཁྲི། །ཡིད་འཕྲོག་སྣ་ཚོགས་གོས་ཀྱིས་བཀབ་པ་འདི། ། སྤྲོས་བྲལ་གསུང་རབ་མཆོག་ལ་ཕུལ་བ་ཡིས། །འགྲོ་རྣམས་རྡོ་རྗེའི་གདན་ལ་བཞུགས་པར་ཤོག །ཨོཾ་བཛྲཱ་ས་ན་ཨཱཿཧཱུྃ་སྭཱ་ཧཱ། གཉིས་པ་ན་བཟའ་དབུལ་བ་ནི། སྣ་ཚོགས་དབངཔོའི་གཞུ་ལྟར་རབ་བཀྲ་བ།

།གང་ལ་རེག་པས་བདེ་བའི་རྒྱུར་འགྱུར་བའི། །གོས་བཟང་རིན་ཆེན་བདག་བློ་སྦྱང་ཕྱིར་འབུལ། །བཟོད་པ་དམ་པའི་གོས་ཀྱིས་བརྒྱན་པར་ཤོག །ཨོཾ་བཛྲ་ཝསྟྲ་ཨཱཿཧཱུྃ་སྭཱ་ཧཱ། གསུམ་པ་གླེགས་ཤིང་དབུལ་ཞིང༌། ཟུང་འཇུག་དམ་ཆོས་འཛིན་པ་ཀུན་བྲལ་ཡང༌། །ཐབས་དང་ཤེས་རབ་རྗེས་སུ་འབྲེལ་གྱུར་པའི། །ཉི་ཟླ་ལྟ་བུའི་རྟེན་འབྲེལ་དགབ་བྱ་བ། ། ཕུལ་བས་སྐྱེ་བོ་ཟུང་འཇུག་ཐོབ་པར་ཤོག །ཨོཾ་བཛྲ་པྲཛྙཱ་ཨུ་པཱ་ཡ་ཨ་དྷྭ་ལ་ཨཱཿཧཱུྃ་སྭཱ་ཧཱ། དེ་ནས་བཞི་པ་གླེགས་ཐག་དབུལ་ཞིང༌། སྤྲོས་པ་དུ་མ་རབ་ཏུ་རྒྱས་གྱུར་ཀྱང་ ༑ ༑ ཡེ་ཤེས་ཆེན་པོ་རོ་གཅིག་གྱུར་པ་ལྟར། །གླེགས་བམ་གཅིག་སྒྱུར་ཡོ་བྱད་མཆོག་ཕུལ་བས། །འགྲོ་བས་ཡེ་ཤེས་ཆེན་པོ་རྟོགས་པར་ཤོག །ཨོཾ་བཛྲ་པུསྟ་ཀ་བནྡྷཱ་ཨཱཿཧཱུྃ་སྭཱ་ཧཱ། དེ་དག་ནི་གླེགས་བམ་ལ་མངའ་དབུལ་བ་ཡིན་ནོ། །དེ་ནས་སྤྱི་དོན་གསུམ་པ་སྦྱིན་སྲེག་གམ་ཙ་རུའི་བཟའ་བས་མངའ་དབུལ་བ་ནི། གྲུབ་ན་རྒྱས་པའི་སྦྱིན་སྲེག་ལེགས་པར་བྱས་ལ་དེ་བཞིན་གཤེགས་པའི་དཀྱིལ་འཁོར་མཉེས་པར་བྱ། མ་གྲུབ་ན་སྣོད་བཟང་པོའི་ནང་དུ་ལྷ་བཤོས་ཆེན་པོ་རྒྱན་སྣ་ཚོགས་པས་བརྒྱན་པ་གཞག་ལ། དེའི་མཐའ་མ་ན་ཕར་བཟའ་བ་དང༌། བཅའ་བ་དང༌། བཏུང་བ་སྣ་ཚོགས་པ་བཤམས་ལ། ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུངྒ་ཏེ། སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཞེས་བྱ་བས། ནམ་མཁའི་མཐའ་དང་མཉམ་པའི་ལོངས་སྤྱོད་བསམ་གྱིས་མི་ཁྱབ་པར་བྱིན་གྱིས་བརླབས་ལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དབུལ་ཞིང༌། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་ཀུན། །རྣལ་འབྱོར་ཏིང་འཛིན་ཟས་ལ་སྤྱོད་པར་ཤོག །ཨོཾ་དཱི་པྱ་ཨ་ནེ་ས་མ་ད་པཏྱ་ན་པྲཱ་ཎ་ནེ་སྭཱ་ཧཱ། ཞེས་པས་དབུལ་བར་བྱའོ། །སྤྱི་དོན་བཞི་པ་བཀྲ་ཤིས་དང་རབ་གནས་ཀྱི་སྔགས་ཀྱིས་མངའ་དབུལ་བ་ནི། རྟེན་ལ་གཟུངས་ཐག་བཏགས་ལ་ཀུན་གྱིས་བཟུང་བའམ།

ཡང་ན་རྡོ་རྗེས་རེག་པར་བྱ་བའམ། དེ་ལྟར་མ་བྱས་ཀྱང་ཉེས་པ་མེད་དེ། ཐམས་ཅད་ཀྱི་ལག་ཏུ་མེ་ཏོག་གཏད་ལ་བླ་མས་ཀྱང་བཀྲ་ཤིས་ཀྱི་ཚིགས་སུ་བཅད་པ་ཅི་རིགས་པ་ཞིག་གདོན། སྒྲུབ་པའི་གྲོགས་འགའ་ཞིག་གིས་དབྱངས་དང་བཅས་པའམ ༑ དབྱངས་མེད་ཀྱང་རུང་སྟེ་བཀྲ་ཤིས་མང་དུ་བརྗོད། བླ་མ་གྲོགས་མཆོག་དང་བཅས་པ་རྣམས་ཀྱིས་རབ་ཏུ་གནས་པའི་སྔགས་ ¡Ã མང་བར་ ( ¡¶ ཞ ¡·¡¶ ལུ ¡· - མང་བར་ ) བརྒྱ་རྩ་བརྒྱད་དམ་ཉི་ཤུ་རྩ་གཅིག་བཟླས་ལ་སྔགས་ཟློས་ཤིང་མེ་ཏོག་གི་ཆར་དབབ། གཞན་རྣམས་ཀྱིས་གླུ་དང་རོལ་མོ་ལ་སོགས་པ་དཔག་ཏུ་མེད་པར་བྱའོ། །དེ་ལ་རབ་ཏུ་གནས་པའི་སྔགས་ནི། ཨོཾ་སུ་པྲ་ཏིཥྛ་བཛྲེ་སྭཱ་ཧཱ། ཨོཾ་ཧཱུྃ་ཧྲཱིཿབྷུ་ཁཾ་བཛྲཱི་བྷ་བ། དྲྀ་ཌྷོ་ཏིཥྛ་བྷུ་ཁཾ་སྭཱ་ཧཱ། ཞེས་བརྗོད་དོ། །དེ་ནས་མཆོད་བསྟོད་བསྡུས་པ་ཞིག་ཀྱང་བྱའོ། །མཇུག་གི་ཆོ་ག་ལ། སྡོམ་ནི། གཏོར་མ་སྦྱིན་དང་ཆོས་སྐྱོང་བསྒོ། །དཀྱིལ་འཁོར་མཆོད་དེ་དངོས་གྲུབ་བླང༌། །བཟོད་པར་གསོལ་ཏེ་གཤེགས་སུ་གསོལ། །ཡོན་བདག་བསྒོ་ཞིང་ཤིས་པ་བརྗོད། །རྟེན་མཆོད་བསོད་ནམས་ཡོངས་སུ་བསྔོ། །སློབ་དཔོན་མཆོད་དེ་དགའ་སྟོན་བྱ། །སླར་ཡང་ཤིས་པ་རྒྱས་པར་བརྗོད། །རྗེས་བསྡུ་སྦྱིན་སྲེག་མཇུག་དོན་ནོ། །ཞེས་བྱ་བའོ། །དེ་ལ་དོན་བཅུ་གསུམ་སྟེ། གཏོར་མ་སྦྱིན་པ་དང༌། ཆོས་སྐྱོང་བསྒོ་བ་དང༌། དཀྱིལ་འཁོར་གྱི་ལྷ་ལ་མཆོད་ཅིང་གསོལ་བ་གདབ་པ། བཟོད་པར་གསོལ་ལ་གཤེགས་སུ་གསོལ་བ། རྟེན་ལ་ཡོན་བདག་བསྒོ་བ། དེ་ལ་ཤིས་པ་བྱ་བ། རྟེན་ཅུང་ཟད་མཆོད་པ། བསོད་ནམས་ཡོངས་སུ་བསྔོ་བ། སློབ་དཔོན་མཆོད་པ། དགའ་སྟོན་བྱ་བ། སླར་ཡང་ཤིས་པ་བྱ་བ། ལས་ཀྱི་རྗེས་བསྡུ་བ། མཚན་མོ་སྦྱིན་སྲེག་བྱ་བའོ ༑ ༑ དེ་ལ་དང་པོ་ནི་རང་གི་ཡི་དམ་གྱི་ལྷ་ལ་གཏོར་མ་དབུལ། གཏོར་མ་ཆ་གསུམ་གྱིས་ཕྱོགས་སྐྱོང་ལ་སོགས་པ་མཉེས་པར་བྱའོ། །གཉིས་པ་ཆོས་སྐྱོང་བསྒོ་བ་ནི། ནག་པོ་ཆེན་པོ་ལ་སོགས་པ་ལ། ཤ་ཁྲག་གི་གཏོར་མ་རྒྱ་ཆེན་པོ་ཕུལ་ལ།

ཁྱོད་ཀྱིས་རབ་ཏུ་གནས་པར་བྱས་པའི་རྟེན་འདི་ལ་བསྲུང་བ་དང་བསྐྱང་བར་གྱིས་ཤིག་ཅེས་བསྒོ། ཆོས་སྐྱོང་དེ་ནུས་པ་བསྐྱེད་པར་བྱ་བའི་ཕྱིར་རྡོ་རྗེ་གོ་ཆའི་ཕྱག་རྒྱ་དང་ ༑ ཨོཾ་བཛྲ་རཀྵ་ཧཱུྃ་ཞེས་བརྗོད་ལ་རྡོ་རྗེའི་གོ་བསྐོན་ལ་ནུས་པ་བསམ་གྱིས་མི་ཁྱབ་པ་དང་ལྡན་པར་བྱིན་གྱིས་བརླབ། དེ་ནས་བདག་གི་བཀའ་ལས་མི་འདའ་བར་བྱ་བའི་ཕྱིར་རྡོ་རྗེ་ཐོགས་ལ། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱིས་བྱིན་གྱིས་བརླབས། །གལ་ཏེ་དམ་ལས་འདས་གྱུར་ན། །འཇིག་འགྱུར་འདི་ལ་ཐེ་ཚོམ་མེད། །ཅེས་བྱ་བ་དང༌། ཨོཾ་མ་ཧཱ་ས་མ་ཡ་ཧ་ན་ཧཱུྃ་ཕཊ། ཅེས་བརྗོད་ཅིང་བསྲུངས་ལ། དེའི་མགོ་བོར་རྡོ་རྗེ་བཞག་པའི་ཚུལ་དུ་བྱས་ལ་དམ་ལ་བཞག་སྟེ། བདག་དང་ཡོན་བདག་འཁོར་དང་བཅས་པ་རྣམས་ལ་བསྲུང་བ་དང༌། བསམ་པ་ཐམས་ཅད་འགྲུབ་པ་དང༌། རྟེན་འདི་ལ་མཆོད་པ་བསམ་གྱིས་མི་ཁྱབ་པ་རྒྱུན་མི་འཆད་པར་གྱིས་ཤིག ཅེས་བསྒོ་ཞིང་དམ་ལ་བཞག་པར་བྱའོ། ། ¡Ã འདིར་ཚོགས་ལ་རོལ་ལོ། ། ( ¡¶ ལུ ¡· - འདིར་ཚོགས་ལ་རོལ་ལོ། ། ) གསུམ་པ་དཀྱིལ་འཁོར་གྱི་ལྷ་ལ་མཆོད་ཅིང་གསོལ་བ་གདབ་པ་ནི། ཅུང་ཟད་ཅིག་མཆོད་ནས། དེ་བཞིན་གཤེགས་པའི་ཚོགས་ལ་བདག་ཇི་ལྟར་འདོད་པའི་དོན་གསོལ་བ་གདབ་ལ་དངོས་གྲུབ་བླང་བར་བྱའོ། །བཞི་པ་བཟོད་པར་གསོལ་ཏེ་གཤེགས་སུ་གསོལ་བ་ནི ༑ དེའང་དཀྱིལ་འཁོར་གྱི་ལྷ་གཤེགས་སུ་གསོལ་བ་ཡིན་གྱི་རྟེན་གྱི་རབ་གནས་ཀྱི་ལྷ་གཤེགས་སུ་གསོལ་བ་ནི་མ་ཡྀན་ནོ། །དེ་ལ་ཐོག་མར་ཡི་གེ་བརྒྱ་པ་ལན་གསུམ་བརྗོད་ལ། །འདི་སྐད་དུ། རྫོགས་སངས་རྒྱས་དང་དེ་ཡི་སྲས། ། ཚངས་སོགས་ལྷ་ཡི་ཚོགས་རྣམས་དང༌། །གང་དག་ཆོ་གའི་བྱ་བ་ལ། །ནོངས་གྱུར་དེ་དག་བཟོད་པ་རིགས། །ཀུན་ཏུ་ཞི་དང་རྒྱས་པ་རུ། །ཡོན་བདག་རྣམས་ལ་མཛད་ནས་ཀྱང༌། །སངས་རྒྱས་ཡུལ་དུ་གཤེགས་ནས་ནི། །སླར་ཡངའབྱོན་པར་མཛད་དུ་གསོལ། །ས་དང་ཆུ་དང་མེ་རླུང་ལ། །ལྷ་རྣམས་ཀུན་གྱི་སྐུ་གཟུགས་ལ།། བསྐལ་པ་བརྒྱ་རུ་སྲུང་བ་དང༌།

།མཆོད་པ་ཆེན་པོ་མཛད་དུ་གསོལ། །དགེས་ཤིང་ཡིད་བཟང་གྱུར་ནས་ནི། །སློབ་དཔོན་སློབ་མར་བཅས་པ་ཡི། །བུ་དང་ཚ་བོ་སྲུང་མཛད་ནས། །རང་གནས་དགེས་པར་བཞུགས་སུ་གསོལ། །ཞེས་བརྗོད་པར་བྱའ ༑ ༑ ལྔ་པ་རྟེན་ལ་ཡོན་བདག་བསྒོ་བ་ནི། སྦྱིན་བདག་བོས་ལ། ཁྱོད་ཀྱིས་ང་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་གསུངས་པ་རབ་གནས་པར། །དེ་དག་དོན་ནི་ངས་བྱས་ཏེ། །དེ་རྣམས་དོན་ནི་གྲུབ་ཟིན་གྱིས ༑༑ ཅི་བདེ་བར་ནི་མཆོད་པར་བྱོས། །ཞེས་བརྗོད་ལ། སླར་ཡང་འདི་སྐད་དུ། ཁྱོད་ཀྱིས་ང་ལ་གསོལ་བ་བཏབ་པའི་རབ་ཏུ་གནས་པ་ལེགས་པར་ཚར་བར་བྱས་ཀྱིས ༑ ཁྱོད་ཀྱིས་རྟེན་འདི་ལ་མཆོད་པ་ཆེན་པོ་ཞག་བདུན་དུ་གྱིས་ཤིག དེ་ནས་ཅི་འབྱོར་པའི་མཆོད་པས་རྒྱུན་མི་འཆད་པར་མཆོད་པར་གྱིས་ཤིག་ཅེས་བསྒོའོ།། དྲུག་པ་ཤིས་པར་བྱ་བ་ནི། ལས་ཐམས་ཅད་པའི་བུམ་པས་ཡོན་བདག་ལ་བསངས་ལ། དེ་ཡི་དམ་གྱི་ལྷར་བསྒོམས་ཏེ་མེ་ཏོག་གི་ཕྲེང་བ་ ¡Ã རེ་རེ་ ( ¡¶ ཞ ¡· - རེ་རེ་ ) ལག་ཏུ་གཏད་དེ་ཕྱག་བྱེད་དུ་གཞུག་གོ །དེ་ནས་རྡོ་རྗེ་སློབ་དཔོན་གྱིས། ཁྲོ་བོ་ལ་བསྟོད་པ་དང༌། བདུད་རྩི་འཁྱིལ་བ་དང་སུཾ་བྷ་ནིས་བཀྲ་ཤིས་ལ་བར་དུ་གཅོད་པའི་བགེགས་ཐམས་ཅད་བསྐྲད་ཅིང་བསལ། མེ་ལོང་ལ་སོགས་པ་བཀྲ་ཤིས་ཀྱི་ཡོ་བྱད་རྣམས་གསོགས་ཏེ། བཀྲ་ཤིས་ཀྱི་ཚིགས་སུ་བཅད་པ་བརྗོད་པར་བྱ་སྟེ། མེ་ལོང་ཡེ་ཤེས་ཆེན་པོའི་རྒྱ་མཚོ་ཡིས། །ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། །རྣམ་དག་ཆོས་ལ་ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །གི་ཝང་དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། །ཉོན་མོངས་ཟུང་རྔུ་མེད་པར་གྱུར་པ་ཡི

༑ ༑ བཀྲ་ཤིས་དེས་ཀྱང་སྡུག་བསྔལ་དག་གྱུར་ཅིག །ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་རྣམ་རྟོགས་ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡི། །བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག །དཱུར་བས་ཚེ་ནི་འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་རབ་བསྒྲུབས་ནས། །ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། །བཀྲ་ཤིས་དེས་ནི་ཚེ་ནི་འཕེལ་གྱུར་ཅིག །བིལ་བ་རྒྱུ་རྐྱེན་འབྲས་བུ་བཅས་པའི་ཆོས། །འཇིག་རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོ་མཆོག་ཏུ་དག་གྱུར་པའི། །བཀྲ་ཤིས་དེས་ཀྱང་དོན་ནི་ཀུན་འགྲུབ་ཤོག །དུང་ནི་ཆོས་ཀྱི་སྒྲ་རྣམས་སྒྲོགས་པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་པ་ཡི། །བཀྲ་ཤིས་དེས་ཀྱང་ཚིག་དབང་ཐོབ་པར་ཤོག །ལི་ཁྲི་དམར་པོ་དབང་གི་རང་བཞིན་ཏེ ༑ ༑ ཆོས་རྣམས་མ་ནོར་དབང་དུ་འདུས་ནས་ཀྱང༌། །ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི། །བཀྲ་ཤིས་དེས་ཀྱང་ཁྱོད་སྲིད་བརྟན་གྱུར་ཅིག །ཡུངས་དཀར་རྡོ་རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི ༑ ༑ མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་བགེགས་རྣམས་ཞི་བར་ཤོག །ཅེས་བརྗོད་ཅིང༌། བཀྲ་ཤིས་ཀྱི་རྫས་རྣམས་རབ་གནས་ཀྱི་ལྷ་ལ་འབུལ་བའི་ཚུལ་བྱ། བླ་མ་དང་ཡོན་བདག་གིས་ཀྱང་བཀྲ་ཤིས་ཀྱི་རྫས་ལ་རེག་པར་བྱས་པས། བདག་ཅག་ཡོན་བདག་འཁོར་དང་བཅས་པ་རྣམས་རྫས་དེ་དག་གིས་བཀྲ་ཤིས་པར་འགྱུར་རོ། །དེ་ནས་བདུན་པ་ནི་རྟེན་ལ་ཅི་འབྱོར་པའི་མཆོད་བསྟོད་བསྡུས་པ་ཞིག་བྱའོ། །བརྒྱད་པ་བསོད་ནམས་བསྔོ་བ་ནི ༑ ༑ བླ་མ་དང་ཚོགས་པ་ཐམས་ཅད་ཀྱི་ལག་ཏུ་མེ་ཏོག་བཟུང་ལ་གྱུར་ཅིག་ཅེས་བརྗོད་པའི་རྗེས་ལ་མགྲིན་གཅིག་ཏུ་གྱུར་ཅིག་ཅེས་ཀུན་གྱིས་བརྗོད་ཅིང་རྟེན་དང་ཡོན་བདག་ལ་མེ་ཏོག་དོར་བར་བྱའོ། །དེ་ལ་འདི་སྐད་དུ།

བདག་མིང་འདི་ཞེས་བགྱི་བ་འཁོར་དང་བཅས་པ་དང༌། ཡོན་བདག་ཆེ་གེ་མོ་ཞེས་བྱ་བ་འཁོར་དང་བཅས་པ་ཐམས་ཅད། ཕྱོགས་བཅུ་ན་བཞུགས་པའི་སངས་རྒྱས་དང༌། ཆོས་དང་དགེ་འདུན་དང༌། བྱང་ཆུབ་སེམས་དཔའི་དགེ་འདུན་ལ་ལུས་ངག་ཡིད་གསུམ་དང་བས་ཕྱག་འཚལ་ཞིང་སྐྱབས་སུ་མཆིའོ། །སྡིག་པ་ཐམས་ཅད་སོ་སོར་བཤགས་ཤིང་སླར་བསྡམ་ལགས་སོ། །བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །ཆོས་ཀྱི་འཁོར་ལོ་བསྐོར་བར་བྱ་བའི་ཕྱིར་བསྐུལ་བར་བགྱིའོ། །འཁོར་བ་ཇི་སྲིད་ཀྱི་བར་དུ་སེམས་ཅན་རྣམས་ཀྱི་ཕྱིར་མྱ་ངན་ལས་མི་འདའ་བར་གསོལ་བ་འདེབས་སོ། །སྦྱིན་བདག་ཆེ་གེ་མོ་ཞེས་བགྱི་བས་སྐུ་གཟུགས་ཟིན་ཅིང་རྫོགས་པར་བྱས། རྡོ་རྗེ་སློབ་དཔོན་ཆེ་གེ་མོ་ཞེས་བགྱི་བ་ལ་རབ་ཏུ་གནས་པར་གསོལ་བ་བཏབ་སྟེ། བདག་གིས་ཀྱང་སྔོན་དུ་བསྙེན་པ་རྫོགས་པར་བྱས། ས་ཆོག་དང༌། སྟ་གོན་དུ་གནས་པའི་ཆོ་ག་དང༌། དཀྱིལ་འཁོར་དང་འབྲེལ་བའི་བྱ་བ་ཡོངས་སུ་རྫོགས་པར་བྱས། སྐུ་གཟུགས་སྟ་གོན་དུ་གནས་པའི་ཆོ་ག་དང༌། དངོས་གཞིའི་ཆོ་ག་ལ་སྔོན་དུ་འགྲོ་བ་སྦྱང་བ་དང་བཀྲུ་བ་དང༌། ཡན་ལག་བཞི་རྫོགས་ཀྱིས་རབ་ཏུ་གནས་པ་བྱས། མཆོད་པ་རྒྱས་པ་དང༌། མངའ་དབུལ་བ་རྒྱས་པ་ཡང་བགྱིས ༑ བཀྲ་ཤིས་པའི་བྱ་བ་དང༌། སླར་ཡང་མཆོད་པ་ཡང་བགྱིས། ཆོས་སྐྱོང་རྣམས་ལ་སྲུང་མར་བསྒོ་བ་དང༌། ཡོན་བདག་ལ་ཡོན་བདག་ཏུ་གཏད་དེ་མཆོད་པ་ཡང་བསྒོས། ཉེས་པ་བཟོད་པར་གསོལ་ཞིང་སླར་ཡང་གསོལ་བ་གདབ་པ་ཡང་བགྱིས་ཏེ། དེ་ལྟར་དེ་དག་བགྱིས་པའི་དགེ་བའི་རྩ་བ་འདིས་བདག་ཅག་འཁོར་དང་བཅས་པ་དང༌། སྦྱིན་བདག་འཁོར་དང་བཅས་པས་ཐོག་དྲངས་ནས། ནམ་མཁའི་མཐའ་ཀླས་པའི་སེམས་ཅན་ཐམས་ཅད་ཐམས་ཅད་མཁྱེན་པའི་སངས་རྒྱས་སྐུ་གསུམ་གྱི་བདག་ཉིད་ཅན་ཐོབ་པར་གྱུར་ཅིག དེ་མ་ཐོབ་ཀྱི་བར་དུ་ཡང་མི་ཁོམ་པ་བརྒྱད་སྤངས་པའི་དལ་བ་དང་འབྱོར་པ་རྙེད་པར་དཀའ་བའི་མིའི་ལུས་ཐོབ་པར་གྱུར་ཅིག མིའི་ལུས་ཀྱང་རིགས་བཟང་བ་རྣམས་ཀྱི་ནང་ནས་མཆོག་ཏུ་གྱུར་ཅིག

།ལོངས་སྤྱོད་ཆེ་བ་རྣམས་ཀྱི་ནང་ནས་མཆོག་ཏུ་གྱུར་ཅིགཚེ་རིང་བ་རྣམས་ཀྱི་ནང་ནས་མཆོག་ཏུ་གྱུར་ཅིག །ནད་མེད་པ་རྣམས་ཀྱི་ནང་ནས་མཆོག་ཏུ་གྱུར་ཅིག ཤེས་རབ་ཆེ་བ་རྣམས་ཀྱི་ནང་ནས་མཆོག་ཏུ་གྱུར་ཅིག །སྐལ་བ་བཟང་བ་རྣམས་ཀྱི་ནང་ནས་མཆོག་ཏུ་གྱུར་ཅིག ¡Ã དད་པ་ཆེ་བ་རྣམས་ཀྱི་ནང་ནས་མཆོག་ཏུ་གྱུར་ཅིག །རིགས་མཐོ་བ་རྣམས་ཀྱི་ནང་ནས་མཆོག་ཏུ་གྱུར་ཅིག ( ¡¶ ལུ ¡· - དད་པ་གྱུར་ཅིག ) དེ་ལྟར་གྱུར་ནས་ཀྱང་དམ་པའི་ཆོས་སྤྱོད་པ་ལ་སྤྲོ་ཞིང་ཆོས་སྤྱོད་པའི་སྐལ་པ་དང་ལྡན་པར་གྱུར་ཅིག རྣམ་པར་སྨིན་པ་ལ་མི་རེ་བའི་སྦྱིན་པ་དཔག་ཏུ་མེད་པ་གཏང་ནུས་པར་གྱུར་ཅིག སྲིད་པར་སྐྱེ་བ་ཀུན་ལ་འདུན་པ་དང་བྲལ་བའི་ཚུལ་ཁྲིམས་ཚད་མེད་པ་བསྲུང་བར་གྱུར་ཅིག སེམས་ཅན་ཐམས་ཅད་ལ་ཞེ་འགྲས་པ་མེད་པའི་བཟོད་པ་བསམ་གྱིས་མི་ཁྱབ་པ་བསྒོམ་ནུས་པར་གྱུར་ཅིག དགེ་བའི་ཆོས་མ་ལུས་པ་ཡོངས་སུ་སྡུད་པའི་བརྩོན་འགྲུས་ཚད་མེད་པ་རྩོམ་པར་གྱུར་ཅིག གཟུགས་མེད་པའི་ཁམས་བསལ་བའི་ཏིང་ངེ་འཛིན་ཐོབ་པ་ལ་མཉམ་པར་འཇོག་པར་གྱུར་ཅིག ཐབས་སྙིང་རྗེ་ཆེན་པོ་དང་ལྡན་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་རྟོགས་པར་གྱུར་ཅིག ཐེག་པ་ཆེན་པོ་ཟབ་པ་དང་རྒྱ་ཆེ་བ་སྟོན་པའི་དགེ་བའི་བཤེས་གཉེན་དང་མི་འབྲལ་ཞིང༌། དེ་མཉེས་པར་བྱས་ནས་དེའི་རྗེས་སུ་འཛིན་པར་གྱུར་ཅིག དོན་དམ་པ་དང་ཀུན་རྫོབ་ཀྱི་བདག་ཉིད་ཅན་གྱི་བྱང་ཆུབ་ཀྱི་སེམས་མི་བརྗེད་པར་གྱུར་ཅིག ལམ་བསྒྲུབ་པའི་བར་དུ་གཅོད་པ་ཐམས་ཅད་ཞི་བར་གྱུར་ཅིག སེམས་ཅན་ཐམས་ཅད་ལ་ཕན་པ་རྒྱ་ཆེན་པོ་བྱེད་པར་གྱུར་ཅིག དེ་ལྟར་གྱུར་ནས་ཀྱང༌། ལམ་ལྔ་དང༌། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང༌། ཕ་རོལ་ཏུ་ཕྱིན་པ་བཅུས་ས་བཅུ་རྣམ་པར་དག་པ་ཡོངས་སུ་རྫོགས་པ་ཐོབ་པར་གྱུར་ཅིག ས་བཅུ་མཐར་ཕྱིན་ནས་ཀྱང་ ༑ ཡང་དག་པར་རྫོགས་པའི་སངས་རྒྱས་ཀྱི་སྟོབས་བཅུ་དང་ལྡན་པ། མ་འདྲེས་པའི་དྲན་པ་ཉེ་བར་བཞག་པ་བཞིས་མཛེས་པ།

བསྲུང་བ་མེད་པ་གསུམ་གྱིས་བསྲུངས་པ། དེ་བཞིན་གཤེགས་པའི་ཐུགས་རྗེ་ཆེན་པོས་ཁྱབ་པར་མཛད་པ་སྟེ ༑ སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་རྫོགས་པའི་རྣམ་པ་ཐམས་ཅད་མཁྱེན་པ་སྐུ་གསུམ་གྱི་བདག་ཉིད་ཅན་ཐོབ་པར་གྱུར་ཅིག མཐོང་བའི་ཆོས་ཚེ་འདི་ཉིད་ལའང་དུས་མ་ཡིན་པར་འཆི་བའི་ཉེས་པ་ཐམས་ཅད་ཞི་བ་དང་ ༑ བགེགས་རིགས་སྟོང་ཕྲག་བརྒྱད་ཅུའི་གནོད་པ་ཐམས་ཅད་ཞི་བ་དང༌། ནད་རླུང་དང༌། མཁྲིས་པ་དང༌། བད་ཀན་དང༌། འདུས་པ་ལས་གྱུར་པའི་ནད་བཞི་བརྒྱ་རྩ་བཞིའི་ཉེས་པ་ཐམས་ཅད་མི་འབྱུང་བ་དང༌། རྒྱལ་པོ་དང༌། ཆོམ་རྐུན་དང༌། དགྲ་ལ་སོགས་པ་མིའི་གནོད་པ་ཐམས་ཅད་མི་འབྱུང་བ་དང༌། སྟག་དང་སེང་གེ་དང་གླང་པོ་ཆེ་ལ་སོགས་པ་གཅན་གཟན་གྱི་ཉེས་པ་ཐམས་ཅད་མི་འབྱུང་བ་དང༌། ས་གཡོ་བ་དང༌། སྐར་མདའ་ལྟུང་བ་དང༌། ལྕེ་འབབ་པ་ལ་སོགས་པའི་ཉེས་པ་ཐམས་ཅད་མི་འབྱུང་བ་དང༌། ས་དང་ཆུ་དང་མེ་དང་རླུང་དང་གཡང་ས་ལ་སོགས་པ་འབྱུང་བའི་གནོད་པ་ཐམས་ཅད་ཉེ་བར་ཞི་བར་གྱུར་ཅིགརྨི་ལམ་ངན་པ་དང༌། མཚན་མ་ངན་པ་དང༌། ལྟས་ངན་པ་དང༌། བཀྲ་མི་ཤིས་པ་ཐམས་ཅད་ཉེ་བར་ཞི་བར་གྱུར་ཅིག །མདོར་ན་བར་དུ་གཅོད་པ་ཐམས་ཅད་ཞི་བ་དང༌། ཚེ་རིང་བ་དང༌། ནད་མེད་པ་དང༌། ལོངས་སྤྱོད་ཀྱིས་བྲེལ་བ་མེད་པ་དང་ ༑ བསམ་པ་ཐམས་ཅད་ཆོས་དང་མཐུན་པར་གྲུབ་པར་གྱུར་ཅིག རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །བདག་གི་དགེ་བ་ཐམས་ཅད་ཡོངས་སུ་བསྔོ།། འཇམ་དཔལ་དཔའ་བོས་ཇི་ལྟར་མཁྱེན་པ་དང༌། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་གི་ནི་རྗེས་སུ་བདག་སློབ་ཅིང༌། །དགེ་བ་འདི་དག་ཐམས་ཅད་ཡོངས་སུ་བསྔོ། །མདོར་ན་འདས་པའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་བསྔོས་པ་དང༌། མ་བྱོན་པའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་བསྔོ་བར་འགྱུར་བ་དང༌།

ད་ལྟར་བཞུགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་བསྔོ་བ་མཛད་པ་བཞིན་དུ། བདག་གིས་བགྱིས་པའི་དགེ་བའི་རྩ་བ་འདི་དག་ཐམས་ཅད་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་དེ་དག་ཐམས་ཅད་ཀྱིས་ཡོངས་སུ་བསྔོས་པ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། ། བསོད་ནམས་འདི་དག་གི་མཐུ་དང་བྱིན་གྱིས་རླབས་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་རླབས་དང༌། བདག་གི་བསམ་པ་རྣམ་པར་དག་པའི་སྟོབས་ཀྱིས་བདག་ཅག་གིས་བསྔོས་པ་དང་སྨོན་ལམ་དུ་བཏབ་པ་དེ་ཁོ་ན་བཞིན་དུ་གྲུབ་པར་གྱུར་ཅིག གྲུབ་པར་གྱུར་ཅིག་ཅེས་ ( ¡¶ ལུ ¡· + ལན་གསུམ ) བརྗོད་པར་བྱའོ། །དགུ་པ་སློབ་དཔོན་མཆོད་པར་བྱ་བ་ནི། བླ་མས་སྦྱིན་བདག་གི་ལག་པ་གཡས་པ་ནས་བཟུང་ལ། བླ་མ་ཡོངས་སུ་མཉེས་པ་ཡིས། །ལས་ཀྱི་དངོས་གྲུབ་འགྲུབ་པར་འགྱུར། །ཐ་ན་བསྙེན་བཀུར་ཙམ་གྱིས་ཀྱང༌། །བླ་མ་ཡོངས་སུ་མཉེས་པར་བྱ། །ཞེས་འབྱུང་བས། ཅི་འབྱོར་པའི་ཡོན་ཕུལ་ཅིག་ཅེས་བརྗོད་པར་བྱའོ། །དེས་ཀྱང་བླ་མའི་ཕྱག་ཏུ་མེ་ཏོག་ཕུལ་ལ་ཕྱག་བྱ་སྟེ། ཅི་འབྱོར་པའི་ཡོན་བླ་མ་ལ་དབུལ་བར་བྱའོ། །བཅུ་པ་དགེ་འདུན་ལ་སོགས་པའི་ཚོགས་པ་རྣམས་ལ་དགའ་སྟོན་ཆེན་པོ་བྱའོ། །བཅུ་གཅིག་པ་སླར་ཡང་ཤེས་པར་བྱ་བ་ནི། ཅི་གྲུབ་པའི་བཀྲ་ཤིས་དང་གླུ་ལ་སོགས་པའི་ ( ¡¶ ཞ ¡·¡¶ ལུ ¡· - ཤིས་པའི་ ) ཆོ་ག་ཅི་རིགས་པ་ཞིག་བྱའོ། །བཅུ་གཉིས་པ་ལས་ཀྱི་རྗེས་བསྡུ་བ་ནི། དཀྱིལ་འཁོར་ཕྱགས་ལ་འབུད་དཀྲོལ་ལ་སོགས་པའི་སྒྲ་དང་བཅས་པས་རྡུལ་ཚོན་ཆུར་དོར་བར་བྱས་ལ། མཆོད་པའི་ཡོ་བྱད་ཐམས་ཅད་མཆོད་པ་དང༌། སྦྱིན་པར་བྱས་ལ་སའི་ཕྱོགས་རྣམས་ལེགས་པར་བྱུག་པར་བྱའོ། །དེའང་རྒྱུད་ལས། དེ་ནས་དཀྱིལ་འཁོར་ཕྱི་ ( ¡¶ ལུ ¡· དབྱི་ ) བྱ་ཞིང༌། །བ་ཡི་ལྕི་བས་བྱུག་པར་བྱ། །རྡུལ་ཚོན་ཆུ་བོ་ཆེན་པོར་དོར། །དེ་ཡིས་ཡོན་བདག་ལེགས་པར་འགྱུར། །ཞེས་བྱ་བ་དང་

༑ སྤྱིའི་རྒྱུད་ལས་ཀྱང༌། དཀྱིལ་འཁོར་མཆོད་པའི་ཡོ་བྱད་ཀུན། །སློབ་དཔོན་འབའ་ཞིག་དབང་བར་བཤད། །ཅེས་བྱ་བ་དང༌། ཡང་ན་ཇི་ལྟར་བྱ་བ་ནི།། གདུགས་དང་རྒྱལ་མཚན་འཕན་ལ་སོགས། །དེ་བཞིན་གཤེགས་པའི་རྟེན་ལ་དབུལ ༑ ༑ ¡Ã དེ་ལ་ ( ¡¶ ཞ ¡· དཀྱིལ་འཁོར་ ¡¶ ལུ ¡· - དེ་ལ་ ) མཆོད་པའི་ཡོ་བྱད་ཀུན། །ཅི་དགར་ཕོངས་པ་རྣམས་ལ་སྦྱིན། ཁྱི་དང་བྱ་རོག་ལ་སོགས་ལ། །ཅུང་ཟད་ཙམ་ཡང་མི་སྦྱིན་ནོ། །ཞེས་བྱ་བ་ལ་སོགས་པ་རྒྱས་པར་གསུངས་པ་བཞིན་དུ་ཤེས་པར་བྱའོ། །བཅུ་གསུམ་པ་ཆོ་ག་ལྷག་ཆད་ལ་སོགས་པའི་ཉེས་པའི་སྐྱོན་སྦྱང་བར་བྱ་བའི་ཕྱིར། གྲུབ་ན་མཚན་མོར་ཞི་བའི་སྦྱིན་སྲེག་བྱ། མ་གྲུབ་ན་ཡི་གེ་བརྒྱ་པ་མང་དུ་བཟླས་པར་བྱའོ། །ཡོན་བདག་གིས་ཀྱང་རྟེན་དེ་ལ་ཞག་བདུན་དུ་མཆོད་པ་རྒྱ་ཆེན་པོ་བྱ་ཞིང༌། དེ་ནས་ཀྱང་ཅི་འགྲུབ་པའི་མཆོད་པ་རྒྱུན་དུ་བྱའོ། །རབ་ཏུ་གནས་པའི་ཆོ་ག་རྒྱས་པར་བསྟན་ཟིན་ཏོ། །རབ་ཏུ་གནས་པ་འབྲིང་དུ་བྱ་བར་འདོད་ན། སང་ནངས་པར་གཟའ་སྐར་ལ་སོགས་ཤིས་པར་འོང་བ་ཤེས་པར་བྱས་ལ་དགོང་མོར་མཆོད་པ་དང་གཏོར་མ་བུམ་པ་ལ་སོགས་པའི་ཡོ་བྱད་ཐམས་ཅད་ཚང་བར་བསོགས་ལ། ནངས་པར་ཐོ་རངས་རྟེན་གྱི་སྤྱན་སྔར་ལེགས་པར་བཤམས་ནས་བདག་གི་རྣལ་འབྱོར་རྫོགས་པར་བྱས་ནས་ཅུང་ཟད་མཆོད་དེ་བསྟོད་ལ་བཟླས་པ་ཅུང་ཟད་ཅིག་བྱའོ། །དེ་ནས་བུམ་པ་ལ་བཟླས་པ་ཚུལ་བཞིན་དུ་བྱས་ཏེ། སྟ་གོན་དུ་གནས་པའི་དགབ་པ་ཡན་ཆོད་བྱ་མི་དགོས་ལ། དངོས་གཞིའི་སྐབས་སུ་འབྱུང་བའི་རྟེན་སྦྱང་བ་ནས་བརྩམས་ཏེ་ལས་ཀྱི་རྗེས་བསྡུ་བའི་བར ༑ དངོས་གཞི་ནས་འབྱུང་བ་ལྟར་ཉམས་སུ་བླང་བར་བྱའོ། །རབ་ཏུ་གནས་པ་འབྲིང་དུ་བྱ་བ་བསྟན་ཟིན་ཏོ། །རབ་ཏུ་གནས་པ་བསྡུས་པ་བྱེད་པར་འདོད་ན། དུས་ཁྱད་པར་ཅན་གྱི་དུས་སུ་རྟེན་གྱི་སྤྱན་སྔར་མཆོད་པ་དང་གཏོར་མ་ཅི་འབྱོར་པ་དང༌། བུམ་པ་གཅིག་ལེགས་པར་བཤམ། བདག་གི་རྣལ་འབྱོར་རྫོགས་པར་བསྒོམས་ལ་ཅུང་ཟད་མཆོད་དེ་བསྟོད་ལ་བཟླས་པ་ཅུང་ཟད་བྱ།

བུམ་པ་བྱིན་གྱིས་བརླབས་ལ་བཟླས་པ་ཅུང་ཟད་བྱ། དེ་ནས་རྟེན་སྦྱང་བ་དང་བཀྲུ་བ་སྔ་མ་ལྟར་བྱ། དེ་ནས་རྟེན་བསྐྱེད་པ་དང་ཡེ་ཤེས་པ་གཞུག་པ་དང༌། རྒྱས་གདབ་པ་དང་ ༑ དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པ་སྔར་བཞིན་བྱ། མཆོད་པ་ཅི་འབྱོར་པ་དང༌། བསྟོད་པ་གང་ཡང་རུང་བས་བསྟོད། བཀྲ་ཤིས་ཀྱི་ཚིགས་སུ་བཅད་པ་ཅི་འགྲུབ་པ་ཞིག་དང༌། རབ་ཏུ་གནས་པའི་སྔགས་མང་དུ་བཟླས་ལ་མེ་ཏོག་གི་ཆར་དབབ་ཅིང་མངའ་དབུལ། ཆོས་སྐྱོང་བའི་སྲུང་མ་ལ་གཏོར་མ་སྦྱིན་ཞིང་སྲུང་མར་བསྒོ། རྟེན་ལ་མ་བཅུག་པའི་སངས་རྒྱས་དང་བྱང་ཆུབ་སེམས་དཔའ་རྣམས་ལ་དངོས་གྲུབ་བླངས་ལ། བཟོད་པར་གསོལ་ཞིང་གཤེགས་སུ་གསོལ། སྨོན་ལམ་རྣམ་པར་དག་པ་གདབ་ཅིང་རྟེན་ཡོན་བདག་ལ་གཏད་ལ་བླ་མས་ཡོན་བླང༌། ལས་ཀྱི་རྗེས་བསྡུ་ཞིང་དགའ་སྟོན་བྱའོ། །རབ་ཏུ་གནས་པ་མདོར་བསྡུས་པའང་བསྟན་ཟིན་ཏོ། །སྤྱི་དོན་བདུན་པ་རབ་ཏུ་གནས་པ་མ་བྱས་པའི་ཉེས་པ་དང༌། བྱས་པའི་ཕན་ཡོན་ནི། རྒྱུད་ལས། གང་དུ་སྐུ་གཟུགས་རྫོགས་པ་དང༌། །བྱིན་མ་བརླབས་པར་རིང་གནས་ན། །དེ་ལ་བཀྲ་མི་ཤིས་པ་འབྱུང༌། །དེ་སྲིད་མཆོད་པར་དེ་མི་འོས། །དཔེར་ན་སྐྱེས་བུ་ལ་ལ་ཞིག །རིག་པའི་མཚན་ཉིད་སྤངས་པ་ལ། །འཇིག་རྟེན་ཀུན་གྱིས་མཆོད་མི་བྱེད། །དེ་དེ་བཞིན་དུ་གཟུགས་བརྙན་དེ། །རབ་གནས་མ་བྱས་གཟུགས་བརྙན་ལ། །གང་ཞིག་མཆོད་ཅིང་ཕྱག་བྱེད་པ། །དམ་ཚིག་བྲལ་ཞིང་སྔགས་དམན་པས། །སྦྱིན་སྲེག་ཐལ་བ་འབྲས་མེད་མཚུངས། །ཞེས་བྱ་བ་དང༌། ཆོ་ག་ཡོ་བྱད་དམན་པ་ལ་ཉེས་པ་ཡོད་དེ། ཆོ་ག་དམན་པ་མི་བྱ་སྟེ། །རབ་གནས་རྟག་པར་བཀྲ་མི་ཤིས། ། འཇིག་རྟེན་འདིར་ཡང་སྡུག་བསྔལ་ལ། །འཇིག་རྟེན་ཕ་རོལ་འཇིགས་པ་ཆེ། །དེ་བས་འབད་པ་ཐམས་ཅད་ཀྱིས། །དངོས་གྲུབ་འདོད་པས་ནན་ཏན་བྱ། །ཞེས་གསུངས་སོ། །ལེགས་པར་བྱས་ཤིང་མཆོད་པའི་ཕན་ཡོན་ཡང༌། ཆོ་ག་བདག་ཉིད་ནུས་པ་ཡིས། །རྟོག་པའི་ལས་གསུངས་ཚུལ་ལེགས་པས། །དེ་བྱས་བསོད་ནམས་ཆེ་བ་ནི།

།མཐོང་དང་མ་མཐོང་འབྲས་བུ་སྐྱེ། །སྐུ་གཟུགས་ཀྱི་ནི་མཚན་ཉིད་ཀྱིས། །དེ་ལ་བྱིན་རླབས་འཇུག་པར་འགྱུར། །ཞེས་པ་དང༌། དེ་བཞིན་དུ་ཡང་སྔགས་གནས་པས། །མཆོད་ ( ¡¶ ལུ ¡· བཅོམ་ ) ལྡན་མཆོད་པ་བྱེད་པ་དང༌། །དེ་ཡི་ལས་ཀྱི་རྣམ་སྨིན་གྱིས། །སྐྱེ་བ་རུ་ནི་མཆོད་པར་འགྱུར། །ཞེས་གསུངས་སོ། ། དེས་ན་རབ་གནས་ལེགས་པར་བྱས་ན། འཇིག་རྟེན་འདི་དང་ཕ་རོལ་དང་སངས་རྒྱས་ཀྱི་འབྲས་བུའི་བར་དུ། ཇི་ལྟར་སྨོན་ལམ་བཏབ་པ་ལྟར་འགྲུབ་པ་ཡིན་ནོ། ། རབ་ཏུ་གནས་པའི་ཕན་ཡོན་བསྟན་ཟིན་ཏོ། །ཀུན་མཁྱེན་སྡུད་མཛད་རབ་གསལ་ཟླ་བ་དང༌། །རབ་འབྱོར་བསྐྱངས་དང་ཀུན་དགའ་སྙིང་པོ་དང༌། །ཤེས་རབ་བསྐྱངས་དང་ཞི་བའི་སྙིང་པོ་དང༌། །དགེ་མཚན་བཤེས་གཉེན་བདེ་བའི་རྡོ་རྗེ་དང་ ༑ ༑ དད་བྱེད་གོ་ཆ་རིན་ཆེན་བཟང་པོ་དཔལ། །ཡོན་ཏན་ཚུལ་ཁྲིམས་བློ་གྲོས་གྲགས་པ་དང༌། །དཔལ་ལྡན་བླ་མ་ཐུགས་རྗེ་ཆེན་པོ་ལས། །རིམ་པར་བརྒྱུད་དེ་བདག་ལ་ལེགས་པར་བབས། །ཀུན་གྱི་དགོངས་པ་ལེགས་པར་བསྐངས་པས་ན། །དོན་གསལ་འདི་ལ་ཐམས་ཅད་མཉེས་གྱུར་ནས། །ངེས་པར་བདག་ལ་བྱིན་གྱིས་བརླབས་པས་ན། །བདག་ནི་བློ་གྲོས་བདེ་ཞིང་སྤྲོ་བར་འགྱུར ༑ ༑ ཤཱཀྱའི་དགེ་བསྙེན་གྲགས་པ་རྒྱལ་མཚན་ལ། །འདི་འདྲའི་གཞུང་ལ་སྤྲོ་བར་གྱུར་པ་ཡི། །སྡེ་སྟོན་དཀོན་མཆོག་གྲགས་ཀྱིས་ཡུན་རིང་དུ། །གསོལ་བ་ཡང་ནས་ཡང་དུ་བཏབ་པ་དང༌། །མདོ་སྨད་གླིང་ཁའི་ཡུལ་དུ་སྐྱེས་པ་ཡི། །དེ་གོང་གོ་ལྡེ་སྟོན་པས་གསོལ་བཏབ་ནས། །གཞུང་དོན་མ་ལུས་བསྡུས་པའི་དོན་གསལ་འདི། །དཔལ་ལྡན་ས་སྐྱའི་དགོན་པར་འབད་དེ་བྲིས། །འདི་བགྱིས་པ་ལས་བྱུང་བའི་དགེ་བ་ནི། །དྲི་མེད་འོད་ཟེར་མཐའ་ཡས་འཕྲོས་པ་ཡིས། །འགྲོ་བའི་མི་ཤེས་རབ་རིབ་གཏན་བཅོམ་ནས། །ཀུན་མཁྱེན་རྒྱལ་པོའི་གོ་འཕང་ཐོབ་པར་ཤོག །རབ་ཏུ་གནས་པའི་རྒྱུད་དང༌། སློབ་དཔོན་ཀུན་དགའ་སྙིང་པོས་མཛད་པ་དང༌། སློབ་དཔོན་པྲཛྙཱ་པཱ་ལི་ཏ་པས་མཛད་པ་དང༌། སློབ་དཔོན་ཞི་བ་སྙིང་པོས་མཛད་པའི་མཆོད་རྟེན་བསྒྲུབ་པའི་ཆོ་ག་དང༌།

སྐུ་གཟུགས་སྤྱན་དབྱེའི་ཆོ་ག་ཞིབ་མོ་དང༌། སློབ་དཔོན་དགེ་མཚན་བཤེས་གཉེན་གྱིས་མཛད་པའི་ཁྲུས་ཀྱི་ཆོ་ག་རྣམས་ཀྱི་དོན་བསྡུས་པ། བླ་མ་རིན་ཆེན་བཟང་པོས་མཛད་པའི་སྡོམ་གྱི་ཚིག་སྟེ། དེ་རྣམས་ཀྱི་འགྲེལ་བ་དོན་གསལ་བར་བྱེད་པ་ཞེས་བྱ་བ། ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཉེ་བར་སྦྱར་བ་འདི་ཡོངས་སུ་རྫོགས་སོ། །ཉེས་པ་རྣམས་བླ་མའི་ཚོགས་ལ་བཟོད་པར་གསོལ་ཞིང་

༑ འདིས་སེམས་ཅན་གྱི་དོན་དཔག་ཏུ་མེད་པ་བྱས་ནས། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་རྣམ་པ་ཐམས་ཅད་མཁྱེན་པའི་སངས་རྒྱས་ཀྱི་གོ་འཕང་མྱུར་དུ་ཐོབ་པར་གྱུར་ཅིག དེ་མ་ཐོབ་ཀྱི་བར་དུའང་ལམ་གྱི་བར་ཆད་ཐམས་ཅད་ཞི་བ་དང་བསམ་པ་ཐམས་ཅད་ཆོས་དང་མཐུན་པར་འགྲུབ་པར་གྱུར་ཅིག འདི་ནི་རབ་ཏུ་གནས་པའི་རྒྱུད་ལ་སོགས་པ་གོང་དུ་བསྟན་པའི་བཀའ་དང་བསྟན་བཅོས་ཐམས་ཅད་ཀྱི་གསལ་བྱེད་ཡིན་མོད་ཀྱི། བསྟན་བཅོས་རྣམས་བྲི་བར་མི་ནུས་ནའང་རྒྱུད་དང་སྡོམ་ཚིག་གི་སྟེང་དུ་དོན་གསལ་བའི་ཚིག་འདིས་ཐམས་ཅད་ཀྱི་དོན་ལུས་པ་མེད་པར་རྟོགས་པར་འགྱུར་རོ། །རྫོགས་སོ། ། ( ¡¶ ལུ ¡· + རྒྱས་གདབ་པ་ནི། སོ་སོའི་དམ་ཚིག་གི་ཕྱག་རྒྱ་བཅས་ལ། ཨོཾ་བཛྲ་དྷརྨ་དྷཱ་ཏུ་ཏྲི་ཥྱ་ཧོཿ ཛཿཧཱུྃ་བཾ་ཧོཿ ས་ཡ་སྟཱཾ་ཨ་ཧཾ། ཨོཾ་སརྦ་ཏ་ཐཱ་ག་ཏ་མ་ཧོ་ཡོ་གི་ཤཱ་རི་ཧཱུྃ། ཨོཾ་བཛྲ་ས་ཏཱ་ཧཱུྃ། དེ་བཞིན་དུ་སྔགས་གོང་མ་དང་སྤཻལ་ཏེ། ཨོཾ་བཛྲ་རཏྣ་ཏྲཱཾ། ཨོཾ་བཛྲ་དྷརྨ་ཧྲཱིཿ ཨོཾ་བཛྲ་ཀརྨ་ཀཾ ཞེས་པས་སོ། །ཆོས་ཀྱི་ཕྱག་རྒྱ་ནི། རིགས་ལྔའི་ལྗགས་ལ་བཛྲ་ཛྙཱ་ན་བསམ་མོ། ལས་ཀྱི་ཕྱག་རྒྱ་ནི། གར་སྔོན་དུ་འགྲོ་བས། ཨོཾ་བཛྲ་ས་ཏྭ་སུ་སཾ་གྲ་ཧ། བཛྲ་རཏྣ་མ་ནུ་ཏ་རཾ། བཛྲ་དྷརྨ་ཀཱ་ཡ་ནི། ཨོཾ་བཛྲ་ཀརྨ་ཀ་རོད་བྷ་ཝེ། ཞེས་པ་སྔོན་དུ་འགྲོ་བ་དང༌། བཻ་རོ་ཙ་ན་ལ་སོགས་པས་བྱང་ཆུབ་མཆོག་གི་ཕྱག་རྒྱ་ལ་སོགས་པ་སོ་སོར་བཅིང་ངོ༌། །ཕྱག་རྒྱ་ཆེན་པོ་ནི། བྱང་ཆུབ་མཆོག་དང་བདུད་འདུལ་བ་ལ་སོགས་པ་རང་རང་གི་ཕྱག་རྒྱ་བཅས་ལ། བཻ་རོ་ཙ་ན། ཨཀྵོ་བྷྱ། རཏྣ་སཾ་བྷ་བ། ཨ་མི་ཏ་བྷ་བ། ཨ་མོ་གྷ་སི་དྷི། ཞེས་བརྗོད་ཅིང༌། སོ་སོའི་ཕྱག་རྒྱ་དང༌། ང་རྒྱལ་དྲན་པར་བྱ་བ་ནི་ཕྱག་རྒྱ་ཆེན་པོ་སྟེ། ཕྱག་རྒྱ་བཞི་ཡིས་རྒྱས་གདབ་བོ། །བཀྲ་ཤིས་དང་བདེ་ལེགས་ཆེན་པོས་ཟླ་བ་ཡར་གྱི་ངོ་བཞིན་འཕེལ་བར་གྱུར་ཅིག མཾགྷལཾ།། །།ཤུབྷཾ། ། ) ཕན་བདེ་འབྱུང་བར་གྱུར་ཅིག། །།༄༅། །བྱ་སྤྱོད་རིགས་གསུམ་སྤྱིའི་རིག་གཏད་ཀྱི་ཆོ་ག་བཞུགས།

། ༄༅། །བྱང་ཆུབ་སེམས་དཔའ་ཆེན་པོ་གསུང་གི་མངའ་བདག་འཇམ་དཔལ་ཡེ་ཤེས་སེམས་དཔའ་ལ་ཕྱག་འཚལ་ལོ། །བྱ་བ་དང་སྤྱོད་པའི་རྒྱུད་ཀྱི་དཀྱིལ་འཁོར་དུ་སློབ་མ་དབང་བསྐུར་བར་འདོད་ན། སྤྱི་དོན་བདུན་ཏེ། སློབ་དཔོན་དང་སློབ་མའི་མཚན་ཉིད་བརྟག་པ་དང༌། བསྙེན་པ་བྱ་བ་དང༌། སའི་ཆོ་ག་དང་ ༑ སྟ་གོན་དུ་གནས་པ་དང༌། དཀྱིལ་འཁོར་ཞག་གི་བྱ་བ་དང༌། མཇུག་ཏུ་བྱ་བའི་ཆོ་ག་དང༌། ཕན་ཡོན་དང་ཉེས་དམིགས་ཀྱི་སྒོ་ནས་ཆོས་བསྟན་པའི་རིམ་པའོ ༑ དང་པོ་ནི། སློབ་དཔོན་བྱ་སྤྱོད་ཀྱི་དཀྱིལ་འཁོར་དུ་དབང་ཐོབ་ཅིང་རྒྱུད་ཐོས་པ། བླ་མ་ལས་ལུང་ཐོབ་པས་དཀྱིལ་འཁོར་བྲི་བར་བྱ་སྟེ། དེ་ལྟ་མ་ཡིན་ན་ཉེས་པར་འགྱུར་རོ། །སློབ་མའི་མཚན་ཉིད་ཀྱང་དཀོན་མཆོག་གསུམ་ལ་སྐྱབས་སུ་སོང་བ་རང་གི་བསླབ་པ་ལ་གནས་ཤིང་ཐེག་པ་ཆེན་པོ་ལ་དད་པ། ཡང་དགོས་སུ་རྡོ་རྗེ་ཐེག་པ་ལ་གུས་པ། ཕན་ཚུན་ནང་གཤིན་པ་གཅིག་ནས་ཉི་ཤུ་རྩ་ལྔའི་བར་དུ་ཟུང་དུ་མ་གྱུར་པ་ཡོངས་སུ་གཟུང་བར་བྱའོ། །གཉིས་པ་བསྙེན་པ་ནི། བདག་བསྐྱེད་དམ་མེད་ཀྱང་རུང་སྟེ། ལྷ་ལ་གསོལ་བ་གདབ་པའི་ཚུལ་གྱིས་བཟླས་བརྗོད་འབུམ་ཕྲག་གཅིག་སོགས་གྲངས་ཅི་འགྲུབ་བྱའོ། །གསུམ་པ་ས་ཆོག་ནི་སྔར་སྦྱང་བ་མ་བྱས་པ་ཡིན་ན། གསང་སྔགས་ཟློས་ཤིང་ས་ཕྱོགས་བྱུག་པ་བྱས་པས་བཏུབ་བོ། །སྟ་གོན་དུ་གནས་པ་ནི། སྤྱི་རྒྱུད་ལས། རྣམ་དཔྱད་དང་པོ་ས་གཞི་གཟུང༌། །གཉིས་པ་སྟ་གོན་གནས་པ་སྟེ། །ནུབ་གསུམ་པ་ལ་འཇུག་པ་ཤིས ༑ ༑ ཞེས་འབྱུང་བས་ན། ནུབ་དང་པོ་ལ་ས་ཆོག་དང༌། གཉིས་པ་ལ་སྟ་གོན་དང་ ༑ གསུམ་པ་ལ་དངོས་གཞི་སྟེ་ནུབ་གསུམ་དུ་བྱ་བ་ཡིན་ལ། ས་ཆོག་མི་དགོས་པའི་ཕྱོགས་སུ་ནི་ནུབ་གཉིས་ཀྱིས་ཡོངས་སུ་རྫོགས་པར་བྱ་དགོས་པ་ཡིན་མོད་ཀྱི། ཤིན་ཏུ་རིངས་པའི་དུས་སུ་ནི་སྟ་གོན་དང་དངོས་གཞི་གཉིས་ཀ་ཉི་མ་གཅིག་ལ་ཕྱག་ལེན་མཛད་པ་མན་ངག་བརྒྱུད་པ་ལས་མཐོང་མོད་ཀྱི། གཞུང་ན་མི་སྣང་ངོ༌། །དེ་ལྟར་ནུབ་གསུམ་མམ་གཉིས་སུ་ཡང་བྱེད་མོད་ཀྱི།

སྟ་གོན་དུ་གནས་པ་ལ་བཞི། སའི་ལྷ་མོ་དང༌། ལྷ་དང་བུམ་པ་དང༌། སློབ་མ་སྟ་གོན་དུ་གནས་པའོ། །དེ་ལ་དེ་དག་གི་སྔོན་དུ་འགྲོ་བ་ནི་འདི་ཡིན་ཏེ། གནས་ཁང་བ་བྱུང་ལྔས་གཙང་བར་བྱི་དོར་བྱས་ལ། བླ་རེ་དང་བྲིས་སྐུ་དགྲམ། ཅི་འབྱོར་པའི་མཆོད་པ་བཤམ། སློབ་དཔོན་བདག་ཉིད་ཁྲུས་བྱས་ཏེ། གོས་གཙང་མ་བགོ དཀོན་མཆོག་གི་རྟེན་གྱི་དྲུང་དུ། སློབ་དཔོན་གྱིས་གསོ་སྦྱོང་ཆོ་ག་བླང༌། བྱང་ཆུབ་ཏུ་སེམས་བསྐྱེད་པའི་སྡོམ་པ་གཟུང་སྟེ། བདག་མིང་འདི་ཞེས་བགྱི་བ་ནི། ། དུས་འདི་ནས་ནི་བཟུང་ནས་ནི། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས། །བྱངཆུབ་ཏུ་ནི་ངེས་མཛད་པ། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང་ ༑ ༑ དགེ་བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་གསུམ ༑ ༑ སོ་སོར་བརྟན་པོར་གཟུང་བར་བགྱི། །ཞེས་བླ་མའི་རྗེས་སུ་ལན་གསུམ་བཟླས་སོ། །དེ་ལྟར་ན་བྱ་བའི་རྒྱུད་ཀྱི་ལུགས་ལ་ནི། སློབ་དཔོན་གྱི་བྱ་བ་དེ་ཙམ་ཡིན་མོད་ཀྱི། སྤྱོད་པའི་རྒྱུད་ཀྱི་དཀྱིལ་འཁོར་དུ་སློབ་མ་འཇུག་ན། བདག་ཉིད་ཡི་དམ་ལྷའི་ང་རྒྱལ་བསྒོམས་ལ་བཟླས་པ་ཅུང་ཞིག་བྱ་བ་དང༌། སྔོན་དུ་འགྲོ་བ་འདི་དག་ནི་འོག་མ་རྣམས་ལ་བདག་ལྷར་བསྒོམ་པ་དང༌། མི་བསྒོམ་པའི་ལུགས་གཉིས་པོ་འདི་ཤེས་པར་བྱའོ། །དེར་དྲིའི་ཐིག་ལེ་དང༌། མེ་ཏོག་ཚོམ་བུ་བྱས་ལ། དེར་སའི་ལྷ་མོ་བསྐྱེད། མཆོད་པས་མཆོད། གཏོར་མ་གཏང༌། གསོལ་བ་བཏབ་ལ་གཤེགས་སུ་གསོལ། དེ་ནས་ལྷའི་གནས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་བྱས་ལ། འཇམ་དཔལ་ལམ་རིགས་གསུམ་ཀ་བསྐྱེད། ཡེ་ཤེས་པ་དགུག དེ་ལ་མེ་ཏོག་ལ་སོགས་པ་མཆོད་པ་ལྔས་མཆོད་ལ། བསྟོད་པ་བྱ་བ་ནི ༑ སྐུ་གསུང་ཐུགས་འཇམ་འགྲོ་བ་ཡོངས་ཀྱི་དཔལ། །གཞོན་ནུའི་ཚུལ་མཛེས་ཡོན་ཏན་བརྒྱན་པའི་སྐུ། །དེ་ཕྱིར་འཇམ་དཔལ་གཞོན་ནུར་མཚན་གསོལ་བ། ། བློ་གྲོས་བསམ་མི་ཁྱབ་ལ་ཕྱག་འཚལ་ལོ།

།དུས་གསུམ་བདེ་བར་གཤེགས་པའི་ཡེ་ཤེས་སྐུ། །འགྲོ་དྲུག་སེམས་ཅན་རྣམས་ལ་སྤྱན་རས་གཟིགས། །ནམ་མཁའ་ལྟ་བུར་ཁྱབ་པའི་བཅུ་གཅིག་ཞལ། །གཟི་བརྗིད་འོདདཔག་མེད་ལ་ཕྱག་འཚལ་ལོ ༑ ༑ ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། ། བཅོམ་ལྡན་རྡོ་རྗེ་བསྣམས་ལ་ཕྱག་འཚལ་ལོ། །ཞེས་པས་བསྟོད་ལ། སྟ་གོན་གྱི་ལྷ་ལ་གསོལ་བ་གདབ་པ་ནི། སློབ་དཔོན་སྒྲུབ་གྲོགས་དང་བཅས་པས། ལག་པ་གཡས་སུ་སྤོས་བཟུང༌། གཡོན་གྱིས་དྲིལ་བུ་དཀྲོལ་ཞིང༌། དབྱངས་དང་བཅས་པའམ ༑ དབྱངས་མེད་ཀྱང་རུང་སྟེ། བཅོམ་ལྡན་འཇམ་པའི་རྡོ་རྗེ་མཆོག །བཅོམ་ལྡན་སྤྱན་རས་གཟིགས་དབང་རྒྱལ། །བཅོམ་ལྡན་ཕྱག་ན་རྡོ་རྗེ་མགོན། ། རིག་སྔགས་རྒྱལ་ལ་ཕྱག་འཚལ་བསྟོད། །དཀྱིལ་འཁོར་ཐུགས་རྗེའི་བདག་ཉིད་ཅན ༑ ༑ མགོན་པོ་བདག་ནི་བྲི་བར་འཚལ། །སློབ་མ་རྣམས་ལ་བརྩེ་བ་དང༌། ཁྱེད་ལ་མཆོད་པ་བྱ་བའི་ཕྱིར། །བཅོམ་ལྡན་བདག་ནི་གུས་པ་ལགས། །དེ་བས་བཀའ་དྲིན་མཛད་པར་འོས། །འགྲོ་བ་འཁོར་ལོའི་དོན་མཛད་པའི། །སངས་རྒྱས་བདག་ལ་དགོངས་སུ་གསོལ། །འབྲས་གནས་བྱང་ཆུབ་སེམས་དཔའ་དང༌། ། སྔགས་ཀྱི་ལྷ་གཞན་གང་ལགས་དང༌། །འཇིག་རྟེན་སྐྱོང་བའི་ལྷ་རྣམས་དང། ། གང་ཡང་འབྱུང་པོ་མཐུ་ཆེན་དང༌། །གང་སུ་རྡོ་རྗེའི་སྤྱན་ཅན་རྣམས། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ནི། །རིགས་གསུམ་ཞེས་བྱའི་དཀྱིལ་འཁོར་འདི། །འགྲོ་བ་དག་ཕྱིར་བདག་འདྲི་བས། ། བདག་དང་སློབ་མར་བཅས་པ་ལ། །ཐུགས་རྗེ་ཐུགས་དཔག་མཛད་ནས་ཀྱང༌། ། དཀྱིལ་འཁོར་པར་བཅས་ཐམས་ཅད་ཀྱི།།ཐུགས་རྗེས་དགོངས་ཏེ་ཉེ་བར་མཛོད།། ཅེས་ལན་གསུམ་བརྗོད་དོ། །ལྷ་སྟ་གོན་དུ་གནས་པའོ། །དེ་ནས་བུམ་པ་སྟ་གོན་དུ་གནས་པ་ནི། བུམ་པ་ལེགས་པར་བཅའ། བཅུད་གཞུག སྟོང་པའི་ངང་ལས་པཾ་ ( ¡¶ ལུ ¡· བྷྲུྃ་ ) ལས་རིན་པོ་ཆེའི་བུམ་པར་བསྐྱེད། བུམ་པའི་མགྲིན་པར་ཁྲོ་བོའི་རིགས་ལ་ཉི་མ།

ཞི་བའི་རིགས་ལ་ཟླ་བ་ལ་རང་རང་གི་རིགས་སྔགས་བསམ། དེ་ལས་འོད་འཕྲོས་པས་དེ་བཞིན་གཤེགས་པའི་བདུད་རྩི་བུམ་པའི་ནང་དུ་སྤྱན་དྲངས་ལ། བུམ་པ་གང་བར་བསམ་ཞིང༌། གསང་སྔགས་བཟླས་ཏེ། བུམ་པ་སྟ་གོན་དུ་གནས་པའོ། །སྐབས་འདིར་དཔུང་བ་བཟང་པོ་ནས་འབྱུང་བ་བཞིན་གདོན་གྱི་གཏོར་མ་དང༌། ཕྱོགས་སྐྱོང་གི་གཏོར་མ་གཉིས་བཏང་ངོ༌། །དེ་ནས་སློབ་མ་གཅིག་ནས་ཉི་ཤུ་རྩ་ལྔའི་བར་ཁ་ཡར་བ་རྣམས་ཁྲུས་བྱས་ནས་མཎྜལ་བྱས་ཏེ་གྲལ་དུ་འཁོད་པ་རྣམས་ལ་སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡི་རང་བ་དང༌། སྐྱབས་སུ་འགྲོ་བ་དང༌། དོན་དམ་པ་བྱང་ཆུབ་ཀྱི་སེམས་དང་ ༑ སྨོན་པ་བྱང་ཆུབ་ཀྱི་སེམས་དང༌། འཇུག་པ་བྱང་ཆུབ་ཀྱི་སེམས་དང༌། ཡོངས་སུ་བསྔོ་བ་སྟེ། ཡན་ལག་བདུན་པ་བྱས་ཏེ། སློབ་དཔོན་གྱི་རྗེས་སུ་སློབ་མས་ལད་མོ་བྱ། དཀོན་མཆོག་གསུམ་ལ་སྐྱབས་སུ་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །སངས་རྒྱས་བྱང་ཆུབ་ཡིད་ཀྱིས་གཟུང༌། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པ་བགྱི ༑ ༑ བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི ༑ ༑ འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་བརྗོད་དོ། །ནུབ་གཉིས་པར་བྱེད་ན་སོར་ཤིང་དང༌། སྲུང་སྐུད་དང༌། སྐྱོར་ཆུ་དང། རྨི་ལམ་བརྟག་པ་རྣམས་བྱས་ལ། གང་ལྟར་ཡང་ཆོས་ཟབ་མོ་བཤད་ལ་སྤྲོ་བ་བསྐྱེད་དེ། ལྷ་ལ་དངོས་གྲུབ་ཀྱི་དོན་དུ་གསོལ་བ་གདབ། གོང་གི་བསྟོད་པས་བསྟོད། གང་ཡང་བདག་བློ་གཏི་མུག་པས། །ལེགས་སྤྱད་འདི་ལ་ཉེས་པ་གང༌། །གང་ཕྱིར་ལུས་ཅན་སྐྱབས་གྱུར་པ། །དེ་ཀུན་མགོན་པོས་བཟོད་པར་མཛོད། །ཅེས་བརྗོད་ལ། ཡི་གེ་བརྒྱ་པ་བརྗོད་ལ་ཡེ་ཤེས་པ་བཛྲ་མུཿཞེས་པས་གཤེགས་སུ་གསོལ་བར་བྱའོ

༑ ༑ དེ་ནས་དཀྱིལ་འཁོར་གྱི་དངོས་གཞིའི་ཉིན་པར། ངག་ཏུ་ཨོཾ་ཨ་མྲྀ་ཏེ་ཧཱུྃ་ཕཊ ༑ ཅེས་ལས་ཀུན་བྱེད་པའི་གསང་སྔགས་ཟློས་ཤིང་ཐིག་གདབ་པ་དང༌། དཀྱིལ་འཁོར་རྩིག་པ་སེར་པོ་རིམ་པ་གཅིག་པའི་གྲུ་བཞི་སྒོ་བཞི་པའམ། ཡང་ན་པདྨ་འདབ་བརྒྱད་ཙམ་ལ་བརྟེན་ཀྱང་རུང་སྟེ། གང་ལྟར་ཡང་དབུས་སེར། ཤར་དཀར ༑ ལྷོ་སྔོ། ནུབ་དམར། བྱང་ལྗང་བ། དེའི་ལྟེ་བར་ཟླ་བའི་དབུས་སུ་རལ་གྲི་དངཔདྨ་དང་རྡོ་རྗེ་བྱ། དེ་ལྟ་བུའི་ཚུལ་གྱིས་ཚོན་གྱིས་བྲི་བ་དང༌། འཇམ་དཔལ་ལ་སོགས་པའི་མཚན་མ་དགོད་པ་དང༌། མཆོད་པ་དང་གཏོར་མ་རྒྱ་ཆེན་པོ་བཤམས་ལ། ལྷ་བསྐྱེད་པའི་དང། མི་བསྐྱེད་པའི་བདག་གི་བྱ་བ་སྔོན་དུ་སོང་ནས ༑ དཀྱིལ་འཁོར་དུ་ལྷ་རྣམས་བསྐྱེད་ཅིང་སྤྱན་དྲང་བ་དང༌། མཆོད་པ་རྒྱ་ཆེན་པོས་མཆོད་པ་དང༌། དཀྱིལ་འཁོར་གྱི་དྲུང་དུ་སྒྲུབ་པའི་གྲོགས་གཞན་བཞག་སྟེ། རྡོ་རྗེ་སློབ་དཔོན་ཕྱི་རོལ་དུ་བྱུང་སྟེ། དཔུང་བཟང་དང་མཐུན་པའི་གཏོར་མ་གཉིས་ཕྱོགས་ཐམས་ཅད་དུ་བཏང་ལ། ཕྱི་རོལ་དུ་བདུག་སྤོས་ཀྱིས་བདག་ཉིད་བདུགས་ཏེ་ནང་དུ་ཞུགས་ནས་དཀྱིལ་འཁོར་ལ་མཆོད་པར་བྱའོ། །དེ་ནས་དཀྱིལ་འཁོར་གྱི་རྩ་བའི་སྔགས་བརྒྱ་རྩ་བརྒྱད་བཟླས་པ་དང༌། ཨོཾ་ཨ་ར་པ་ཙ་ན་ངྷཱིཿ ཨོཾ་མ་ཎི་པདྨེ་ཧཱུྃ། ཨོཾ་བཛྲ་པཱ་ཎི་ཧཱུྃ། འཁོར་རྣམས་ལ་བདུན་བདུན་ཙམ་བཟླས་ལ། ཡང་ཅི་འབྱོར་བའི་མཆོད་པས་དཀྱིལ་འཁོར་མཆོད་ལ། འོག་ཏུ་སློབ་མ་ལ་ཇི་ལྟར་བསྐུར་བའི་དབང་རྣམས་རྡོ་རྗེ་སློབ་དཔོན་གྱིས་དཀྱིལ་འཁོར་གྱི་གཙོ་བོ་ལས་དབང་དང་དམ་ཚིག་ནོད་པར་བྱའོ། །དེ་ནས་ཤེས་རབ་སྙིང་པོ་ལ་སོགས་པ་མདོ་ཅུང་ཞིག་བཏོན་ལ་ཅི་འབྱོར་བའི་དཀྱིལ་འཁོར་ལ་མཆོད་པར་བྱའོ ༑ ༑ སྤྱིར་དུ་ཡང་དཀྱིལ་འཁོར་ལ་ཡེ་ཤེས་པ་སྤྱན་དྲངས་ནས། རྟག་ཏུ་གུ་གུལ་དཀར་པོ་དང་སྤང་སྤོས་ཀྱིས་བདུགས། སྤོས་རྒྱུན་མི་འཆད་པར་གཏུལ་བར་བྱའོ ༑ ༑ སློབ་དཔོན་འཇུག་པའི་ཆོ་གའོ།། །།དེ་ནས་སློབ་མ་ཡོལ་བའི་ཕྱི་རོལ་དུ་བོས་ལ།

ལས་ཀུན་བྱེད་པའི་གསང་སྔགས་ཀྱི་ཆུ་གཏོར་ལ། ཡང་སྔགས་དེ་ཉིད་ཀྱིས་གདོང་དར་དམར་པོས་བཅིངས་ལ ༑ སྡིག་པ་བཤགས་པ་ལ་སོགས་པ་ཡན་ལག་བདུན་པ་སྟ་གོན་བཞིན་དུ་བྱ། དེ་ནས་ཡོལ་བའི་ནང་དུ་བཀུག་ལ། ཨོཾ་ཨ་ར་པ་ཙ་ན་དྷཱིཿ ཞེས་པ་གཙོ་བོའི་སྔགས་ཟློས་ཤིང༌། བླ་མའི་ཕྱག་སློབ་མའི་སྤྱི་བོར་བཞག་ལ། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང༌། །དེ་བཞིན་ཉིད་ལས་ངེས་པར་སྐྱེས ༑ ༑ བདེན་པ་དེ་ཡིས་དཀྱིལ་འཁོར་དུ། །གཟུགས་བརྙན་གསལ་བར་སློབ་མ་རྣམས། །དྲི་མེད་ཀུན་གྱིས་མཐོང་བར་ཤོག །ཅེས་བདེན་པའི་སྟོབས་བརྗོད་ལ ༑ དཀྱིལ་འཁོར་དུ་མེ་ཏོག་དོར་བ་དེ་བླངས་ལ་སློབ་མའི་སྤྱི་བོར་བཅིང༌། དེ་ནས་སློབ་མས་མེ་ཏོག་སྙིམ་པར་ཐོགས་པས། བླ་མ་ལས་ཨ་ར་པ་ཙ་ན་ལ་སོགས་པའི་གསང་སྔགས་ཀྱི་ལུང་ལན་གསུམ་བླངས་ལ། ལས་ཀུན་བྱེད་པའི་སྔགས་ཨ་མྲྀ་ཏ་ཟློས་ཤིང༌། ཕུན་སུམ་ཚོགས་པ་མངའ་བ་ལ་སོགས་བཀྲ་ཤིས་ཀྱི་ཚིགས་བཅད་དང༌། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར ༑ ༑ ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་པ་དང༌། གླུ་དབྱངས་དང་རོལ་མོའི་སྒྲ་དང་བཅས་པས་བུམ་པའི་ཆུས་སློབ་མའི་སྤྱི་བོ་ནས་དབང་བསྐུར་བས། ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དག་པར་བསམ་མོ། ། ཆུ་དེ་ཁོང་དུའང་ལན་གསུམ་འཐུང་དུ་གཞུག་སྟེ། དེའི་དུས་སུ་འཇམ་དཔལ་གྱི་ཤེས་རབ་དང༌། སྤྱན་རས་གཟིགས་ཀྱི་ཐུགས་རྗེ་དང༌། ཕྱག་ན་རྡོ་རྗེའི་མཐུ་སྟོབས་ཀྱི། དངོས་གྲུབ་གསུམ་ཐེ་ཚོམ་མེད་པར་རང་ལ་བྱུང་བར་བསམས་ལ། དེའི་དུས་སུ་གསང་སྔགས་ཟློས་ཤིང༌། འོག་ཏུ་ཀུ་ཤའི་སྟན་བྱིན་པ་དང༌། ལུས་ལ་གུ་གུལ་དཀར་པོའི་བདུག་པས་བདུགས་པ་དང༌། མགོའི་སྟེང་དུ་གདུགས་གཟུང་བར་བྱའོ།

།བུམ་པའི་ཆུས་དབང་བསྐུར་ཏེ་བྱ་བའི་རྒྱུད་ཀྱིའོ།། །།དེའི་སྟེང་དུ་སྤྱོད་པའི་རྒྱུད་ཀྱི་དབང་བསྐུར་བྱེད་པར་འདོད་པས། ཡི་དམ་ལྷའི་སྔགས་ཟློས་ཤིང༌། དབུ་རྒྱན་སྤྱི་བོར་བཅིངས་ནས། ཁམས་གསུམ་ཆོས་ཀྱི་རྒྱལ་པོའི་རྒྱལ་ཚབ་ཐོབ་པར་བསྒོམ་པ་དང༌། ཡིད་དམ་ལྷའི་གསང་སྔགས་ཟློས་ཤིང་ ༑ རྡོ་རྗེ་དྲིལ་བུ་ནས་ཀྱི་འབྲས་ཚད་ཙམ་སྲིན་ལག་གི་འོག་ཏུ་སྦས་ཏེ་ཕྱྀན་ལ་གསང་བའི་དབང་བསྐུར་ཐོབ་པར་བསྒོམ་མོ། །དབུ་རྒྱན་དང་ཕྱག་མཚན་གཉིས་ནི ༑ སྤྱོད་པའི་རྒྱུད་ཀྱི་ལྷག་པོ་ཡིན་ནོ། །ལྷག་མ་རྣམས་ནི་འདྲའོ། །དེ་ནས་དཀྱིལ་འཁོར་ལ་བསྐོར་བ་བྱ་ཞིང༌། དཀྱིལ་འཁོར་གྱི་ལྷ་རྣམས་ལ་གསོལ་བ་གདབ་པར་བྱའོ། །སློབ་དཔོན་དང་སློབ་མ་གཉིས་ཀའི་ཐུན་མོང་གི་དབང་ངོ༌། ། དེ་ལ་སྙིང་རྗེ་དང་ལྡན་པ་རྡོ་རྗེ་སློབ་དཔོན་བྱེད་པར་སྤྲོ་བ་རྣམས་ལ་ཆུའི་དབང་ལྡབས་ལ་བསྐུར། ཕྱག་རྒྱ་བཅིངས་པས་གསང་སྔགས་ཟློས་ཤིང་སྤྱི་བོར་གཏུགས ༑ གདུགས་དང་བཅས་པས་དཀྱིལ་འཁོར་ལ་དངོས་སུ་མི་བཏུབ་ན། ཡིད་ཀྱིས་བསྐོར་བ་ལན་གསུམ་བྱས་ནས་ཕྱག་བྱས་ཏེ། བླ་མས་སློབ་མའི་སྤྱི་བོ་ནས་བཟུང་སྟེ་དཀྱིལ་འཁོར་ལ་དབུལ། ལག་པ་ནས་བཟུང་སྟེ་རྗེས་སུ་གནང་བར་བྱ། དཔུང་པ་བཟང་པོ་ལ་སོགས་པའི་རྒྱུད་ཚར་གཅིག་ཀློག་ཏུ་གཞུག དེ་མ་གྲུབ་ན་རིག་སྔགས་ཅུང་ཟད་ཟློས་སུ་གཞུག་གོ །སློབ་དཔོན་གྱི་དབང་གི་ཆོ་གའོ

༑༑ ༑༑ དེ་ནས་གཉིས་ཀ་ལ་ཐུན་མོང་དུ་དགོས་པའི་དམ་ཚིག་དང་སྡོམ་པ་དབོག་པར་བྱ་སྟེ། སློབ་མ་རྣམས་ལེགས་པར་གྲལ་བྱས་པ་ལ་མ་ཡེངས་པར་གྱིས་ཤིགཅེས་བརྗོད་ལ། གསང་བ་སྤྱི་རྒྱུད་དང༌། ལེགས་པར་གྲུབ་པ་ནས་འབྱུང་བ་བཞིན ༑ དམ་ཚིག་རྣམས་ངག་ཏུ་བརྗོད་ལ། དེ་ལྟར་སྲུངས་ཤིག་བྱ་བ་དང༌། དངོས་གྲུབ་རྣམས་འདི་ལྟར་སྒྲུབས་ཤིག རྒྱུད་ལ་སོགས་པ་སེམས་ཅན་གཞན་རྣམས་ལ་འདི་ལྟར་ཤོད་ཅིག་བྱ་བ་ཐོ་ཙམ་བརྗོད་པར་བྱའོ། །དེ་རྣམས་ཀྱིས་དཀྱིལ་འཁོར་གྱི་བྱ་བ་རྣམས་བསྟན་ཟིན་ཏོ།། །།སྤྱི་དོན་དྲུག་པ་མཇུག་ཏུ་བྱ་བའི་ཆོ་ག་རྣམས་ནི་དཀྱིལ་འཁོར་གྱི་ལྷ་རྣམས་ལེགས་པར་མཆོད་པ་དང༌། གྲུབ་ན་ཞི་བའི་སྦྱིན་སྲེག་བྱ་བ་དང༌། གཏོར་མ་དང་དཀྱིལ་འཁོར་གྱི་ལྷ་ལ་ཕྱག་བྱས་ནས་བཟོད་པར་གསོལ་ཏེ། སྤོས་ཆུའི་ཞབས་བསིལ་ཕུལ་ལ་གཤེགས་སུ་གསོལ་བར་བྱའོ། །རྡུལ་ཚོན་དམན་པ་ཆུ་བོར་དོར་ལ། དཀྱིལ་འཁོར་གྱི་ཡོ་བྱད་དམན་པ་རྣམས་དཀོན་མཆོག་མཆོད་པ་དང༌། རྡོ་རྗེ་སློབ་དཔོན་བདག་ཉིད་ལོངས་སྤྱད་པ་དང༌། ཕོངས་པ་རྣམས་ལ་སྦྱིན་པར་བྱའོ ༑༑ ༑༑ སྤྱི་དོན་བདུན་པ་དཀྱིལ་འཁོར་མ་མཐོང་བ་ལ་སོགས་པས་ཆོ་ག་བྱས་ན་ཉེས་པ་དུ་མ་སྐྱེད་ཅིང༌། དཀྱིལ་འཁོར་མཐོང་བས་ཆོ་ག་བྱས་ན་དངོས་གྲུབ་དུ་མ་འབྱུང་ལ། དང་པོ་སྔགས་དང༌། ཕྱག་རྒྱ་དང༌། དཀྱིལ་འཁོར་བསླབས་པའི་རྗེས་ལ་རྒྱུད་སྦྱིན་པར་བྱའོ། །སློབ་མས་ཀྱང་དགེ་འདུན་ཚོགས་པ་རྣམས་ལ་དགའ་སྟོན་དང༌། རྡོ་རྗེ་སློབ་དཔོན་ལ་ཡོན་གྱིས་མཉེས་པར་བྱས་ལ། ལས་ཀྱི་རྗེས་བསྡུ་བར་བྱའོ།། །།བྱ་བ་དང་སྤྱོད་པའི་རྒྱུད་ཀྱི་དབང་བསྐུར་གྱི་ཆོ་གགསང་བ་སྤྱི་རྒྱུད་ལ་བརྟེན་པའི་ལག་ཏུ་བླང་བའི་རིམ་པ། བླ་མ་ཁ་ཆེ་ཡེ་ཤེས་རྡོ་རྗེའི་མན་ངགབླ་མ་ལོ་ཆུང་ ༼ སློབ་མ་ ༽ གྲགས་མཆོག་ཤེས་རབ་ཀྱིས། རྗེ་བཙུན་ས་སྐྱ་པ་ཆེན་པོ་ལ་གནང་བའི་གསལ་བྱེད་འདི་ནི། དཔལ་ལྡན་ས་སྐྱའི་དགོན་པར། ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཙིང་ངེ་སྟོན་པ་འདུལ་བ་འཛིན་པས་ལན་མང་དུ་གསོལ་བ་བཏབ་ནས།

ཞལ་གདམས་ཡི་གེར་བཀོད་པ་རྫོགས་སོ།། །།༄༅། །དཔའ་བོ་གྲུབ་པའི་རྒྱུད་ཀྱི་ཊཱི་ཀ་བཞུགས། ། ༄༅། །ཨོཾ་སྭསྟི་སིདྡྷཾ། རིན་ཆེན་ལྟ་བུའི་བླ་མ་མཆོག་རྣམས་དང༌། །བློ་གྲོས་མཐའ་ཡས་འཇམ་པའི་རྡོ་རྗེ་ལ། །གུས་པས་བཏུད་ནས་དཔའ་བོ་གྲུབ་པ་ཡི ༑ ༑ མན་ངག་གནས་རྣམས་རིམ་གྱིས་བཏུ་བར་བྱ། །དཔའ་བོ་གཅིག་ཏུ་གྲུབ་པ་ཞེས་བྱ་བའི་རྒྱུད་འདི་ནི་རྣལ་འབྱོར་གྱི་རྒྱུད་ཡིན་ཏེ། དེ་ཡང་བཅོམ་ལྡན་འདས་ཀྱིས་རྗེས་སུ་གནང་བའི་བཀའ། འཇམ་དཔལ་ལ་ ¡Ã གནང་སྟེ་ ( ¡¶ ཞ ¡· གཏད་དེ་ ) དེ་ལ་ཡང་ཕྱག་ན་རྡོ་རྗེ་ལ་སོགས་པ་ས་བཅུའི་བྱང་ཆུབ་སེམས་དཔའ་རྣམས་ཀྱིས་གསོལ་བ་བཏབ་ནས། འཇམ་དཔལ་གྱིས་ཀྱང༌། བྱ་བ་དང༌། སྤྱོད་པ་དང༌། རྣལ་འབྱོར་གྱི་རྒྱུད་ཐམས་ཅད་ལ་མ་བསྙེན་ཡང་གྲུབ་པས་ན་གྲུབ་པའི་གསང་སྔགས་ཞེས་བྱ་བ་རྣལ་འབྱོར་གྱི་རྒྱུད་དང་རྗེས་སུ་མཐུན་པར་བསྡུས་ནས་གསུངས་པ་ཡིན་ནོ། །འདི་ལ་ཁ་ཅིག་བྱ་བའི་རྒྱུད་དུ་འདོད་པ་དེ་ནི་མ་ཡིན་ཏེ། བདག་གི་རྣལ་འབྱོར་མང་དུ་བསྟན་པ་དང༌། སྤྱོད་པ་ཅི་བདེ་བས་འགྲུབ་པ་མང་དུ་བསྟན་ ¡Ã པའོ ( ¡¶ ཞ ¡· པའི་ཕྱིར་རོ ) ། །སྤྱིའི་དོན་ནོ། །བསྡུ་ན་གླེང་གཞི་དང་རྒྱུད་ཀྱི་གཞུང་གཉིས་སོ། །དང་པོ་ལ་གསུམ། གང་གིས་གསུངས་པའི་སྟོན་པ། རྒྱུད་གསུངས་པའི་རྒྱུ་མཚན་དང་བཅས་པ་དང༌། སྔགས་དང་ལྷ་ཐ་དད་མེད་པར་བསྒྲུབས་ནས་དངོས་གྲུབ་རབ་འབྲིང་གསུམ་རིམ་གྱིས་འགྲུབ་པ་དང༌། ཞུ་བ་པོ་གང་གིས་ཞུས་ཤིང་གསུངས་པའི་རྒྱུད་དང་བཅས་པའོ། །རྒྱུད་ཀྱི་གཞུང་ལ་ལེའུ་བཞིར་གནས་པ་ལས། ལེའུ་དང་པོ་གསང་སྔགས་ཉི་ཤུ་ཐམ་པའི་སྒོ་ནས་ལས་སྣ་ཚོགས་མང་པོ་འགྲུབ་པ་དང༌། ལེའུ་གཉིས་པས་སྔགས་དང་ལྷའི་རྣལ་འབྱོར་ཉི་ཤུའི་སྒོ་ནས་ལས་ཚོགས་དུ་མ་འགྲུབ་པ་དང༌། ལེའུ་གསུམ་པས་སྔགས་དང་ལྷའི་རྣལ་འབྱོར་ ¡Ã བཅུ་གཉིས་ཀྱི་ ( ¡¶ ཞ ¡· བཅུ་བཞི་ཡོད་པས་དེའི་ ) སྒོ་ནས་ལས་ཚོགས་དུ་མ་འགྲུབ་པ་དང༌། ལེའུ་བཞི་པས་སྔགས་དང་ལྷའི་རྣལ་འབྱོར་བཞིའི་སྒོ་ནས་ལས་ཀྱི་ཚོགས་དུ་མ་འགྲུབ་པ་བསྟན་པ་ཡིན་ནོ།

།རྒྱུད་འདི་ལ་ཡང་རྗེས་སུ་ཡི་རང་བ་ལ་སོགས་པ་མཇུག་གི་ཚིག་ ( ¡¶ ཞ ¡· དོན་ ) མི་སྣང་བའི་ཕྱིར། ད་དུང་རྒྱུད་ཀྱི་ལྷག་མ་ཡོད་པ་ཡིན་ནོ་གསུང༌། བསྡུས་པའི་དོན་བསྟན་ཟིན་ཏོ།། །།ད་ནི་མན་ངག་གི་གནས་གང་དགོས་པ་ ( ¡¶ ཞ ¡· + རྣམས་ ) རིམ་གྱིས་བརྗོད་པར་བྱ་སྟེ། ཐམས་ཅད་ཀྱང་མ་བསྙེན་པར་ལས་འགྲུབ་པས་ན། གྲུབ་པའི་གསང་སྔགས་ཞེས་བྱ་བར་བཞེད་ཀྱང་སྔོན་དུ་བསྙེན་པ་བྱས་ན་འགྲུབ་པ་ཡིན་པས། གསང་སྔགས་གང་ཟློས་ཀྱང༌། སྔོན་དུ་དཀོན་མཆོག་གསུམ་ལ་དད་ཅིང་གུས་པས་སྐྱབས་སུ་འགྲོ་བ་དང༌། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་ལ། དེའང་སེམས་ཅན་གྱི་དོན་ལ་རག་ལས་པས་ན་གསང་སྔགས་ཀྱི་རྒྱལ་པོ་འདི་དག་གིས་ཕྲིན་ལས་བསྒྲུབས་ལ། སེམས་ཅན་གྱི་དོན་བྱ་སྟེ། དེ་ལ་བརྟེན་ནས་དེ་དག་གི་དོན་དུ་སངས་རྒྱས་བསྒྲུབ་པར་བྱའོ་སྙམ་པའི་བྱང་ཆུབ་ཀྱི་སེམས་ནི་ཐམས་ཅད་ལ་འཇུག་པར་ཤེས་པར་བྱའོ། །དེ་ནས་ལྷའི་རྣལ་འབྱོར་ནི་གཞུང་ན་དངོས་སུ་ཡོད་པའམ་མན་ངག་གིས་ཁ་བསྐངས་ཏེ་བསྟན་པ་རྣམས་ ( ¡¶ ལུ ¡· + མ་གཏོགས་པ་ ) ཐམས་ཅད་ལ་རང་གི་ཡི་དམ་གྱི་ལྷའམ། འདི་ཉིད་ཀྱི་ལེའུ་གསུམ་པ་ནས་འབྱུང་བ་ལྟར་བཅོམ་ལྡན་འདས་དཔའ་བོ་གཅིག་ཏུ་གྲུབ་པའི་འཇམ་པའི་རྡོ་རྗེ་ཉིད་བསྒོམས་ལ། སྔོན་དུ་བསྙེན་པ་འབུམ་ལ་སོགས་པ་བྱ་སྟེ། དེ་ནས་གཞུང་ནས་འབྱུང་བའི་ལས་རྣམས་ལ་འཇུག་པར་བྱའོ། །ཐམས་ཅད་ཀྱི་ཐུན་མོང་གི་དོན་ནོ།། །།གསང་སྔགས་དང་པོའི་སྐབས་ནས་ལེགས་པར་བཟླས་ནས་ཞེས་བྱ་བའི་མན་ངག་སྐད་ཅིག་མའི་རྣལ་འབྱོར་གྱིས། ནམ་མཁའ་ལྡིང་སྐུ་མདོག་སྔོན་པོ་གཡས་པས་སྐྱབས་སྦྱིན། གཡོན་པས་སྡིགས་མཛུབ་མཛད་པའི་ང་རྒྱལ་དུ་བྱས་ལ ༑ མ་ཡེངས་པའི་སེམས་ཀྱིས་སྔགས་བཟླས་སོ། །ཙཀྲའི་ལྟེ་བ་དང་མུ་ཁྱུད་ལ་སྔགས་འདི་བྲིས་ལ་བཅང་བར་བྱའོ། །སྔགས་གཉིས་པའི་མན་ངག་ཀྱང་ལྷའི་རྣལ་འབྱོར་དེ་ཉིད་ཡིན་ཞིང༌། མ་ཡེངས་པར་འབུམ་དུ་བསྙེན་ལ། ལག་པ་གཉིས་སམ་ཐོད་པ་ཁ་སྦྱར་གྱི་བར་དུ་རྡོ་རྒྱུས་བཞག་སྟེ་སྔགས་སྟོང་བཟླས་ལ།

རླུང་ནང་དུ་བཟུང་ནས་རྔ་ ¡Ã ཁ་གཅིག་པའི་ ( ¡¶ ལུ ¡· - ཁ་གཅིག་པའི་ ) ལོགས་ལ་སྔགས་བྲིས་ཏེ་སྔགས་བཟླས་ཏེ་རྔ་ལྕག་གིས་བྲབ་པར་བྱའོ། །ཡང་ན་རྡོ་བ་ལ་མཚལ་གྱིས་ཨོཾ་ནས་བཟུང་སྟེ་སྭཱའི་བར་རྩིབས་ལ། ཧཱ་དབུས་སུ་བྲི། མུ་ཁྱུད་ལ་གོང་གི་ཀ་ལུ་མེ་ལུ་བྲི་བའམ། མི་འབྲི་བ་གང་རུང་བྱས་ལ། གང་བསྲུང་བར་འདོད་པའི་ཕྱོགས་མཚམས་བརྒྱད་ཀྱི་མཐོའི་ནང་དུ་བཞག་སྟེ། ཙཀྲས་ནམ་མཁའ་མཐོང་བར་བྱ་བ་ཡིན་ནོ། །གསུམ་པ་མཛོད་སྤུའི་ ¡Ã ནོར་བུ་ ( ¡¶ ཞ ¡· བར་ཏུ་ ) འདི་ནི་བརྗོད་བྱའི་གཙོ་བོ་ཡིན་ཏེ་སྔགས་ཐམས་ཅད་ཀྱི་ནང་ན་མཆོག་གོ ། འདི་ནི་ལེའུ་གསུམ་པའི་དཔའ་བོ་གྲུབ་པ་ཉིད་ཀྱི་རྣལ་འབྱོར་ལ་བརྟེན་ཏེ་བཟླས་པའམ། རང་རང་གི་ཡི་དམ་ལྷའི་རྣལ་འབྱོར་ཉིད་ཀྱིས་ཀྱང་འགྲུབ་སྟེ། གཞུང་ནས་བསྙེན་པ་འབུམ་ཕྲག་གཅིག་ཏུ་བཤད་ཀྱང༌། འབུམ་ཕྲག་བཅུ་གསུམ་མམ། ཉི་ཤུར་བསྙེན་པས་ལས་ཐམས་ཅད་འགྲུབ་པ་ཡིན་གསུང༌། འདི་གཅིག་པུ་ལ་ཕྱོགས་མཐུན་པའི་ལས་ཀྱི་ཡན་ལག་ ¡Ã འགའ་ ( ¡¶ ཞ ¡· ཁ་ཚར་བ་ ) རེ་ཕྱོགས་གཅིག་ཏུ་བྱས་ནས་གཅིག་ཏུ་བགྲངས་པའི་ལས་སུམ་ཅུ་སོ་གཅིག་ཡོད་དོ། །དེ་ལ་ལས་ཀྱི་ ( ¡¶ ཞ ¡· + ཚོགས་ ) དང་པོའི་འཕྲུལ་འཁོར་གྱི་མན་ངག་སྣ་ཚོགས་རྡོ་རྗེའི་རྭ་དབུས་མ་བཞི་ལ་ཧཱུྃ་རེ་བྲི། ལྟེ་བ་དང་བཅས་པའི་མུ་ཁྱུད་ཉིས་རིམ་བྱ། ལྟེ་བ་ལ་ ( ¡¶ ཞ ¡· + ཧེ་ ) ཧེ་ཏིཥྛ་ལ་སོགས་པ་མུ་ཁྱུད་དང་པོ་ལ་ག་རུ་ཌ་ལ་སོགས་པ། མུ་ཁྱུད་གཉིས་པ་ལ་ཀ་ལི་མི་ལི་ལ་སོགས་པ། སྣ་ཚོགས་རྡོ་རྗེའི་ཕྱི་རོལ་དུ་ཕྱོགས་སུ་ཟུར་བསྟན་པའི་སའི་དཀྱིལ་འཁོར་གྲུ་བཞི་པའི་རྩེ་མོར་རྡོ་རྗེ་ཕྱེད་པ་རེ། མཚམས་སུ་མེའི་དཀྱིལ་འཁོར་གྲུ་གསུམ་པ་ལ་རྃ་རེ་བྲི། དེའི་ཕྱྀ་རོལ་གྱི་མཚམས་སུ་ཟུར་བསྟན་པའི་གྲུ་བཞི་པས་ཁྱམས་བཅད་ལ་ཟུར་བཞིར་རྡོ་རྗེ་ཕྱེད་པ་རེ་བྲི་བར་བྱའ ༑༑ དེའང་ལྟེ་བ་དཀར་པོ་མུ་ཁྱུད་དང་པོ་དམར་པོ། གཉིས་པ་ལྗང༌། སྣ་ཚོགས་རྡོ་རྗེའི་རྭ་བཞི་པོ་ཕྱོགས་མདོག གྲུ་བཞིའི་གཞི་

( ¡¶ ཞ ¡· - གཞི་ ) སེར་པོ། མེ་རི་དམར་པོ། ཕྱི་རོལ་ ( ¡¶ ཞ ¡· + གྱི་ ) གྲུ་བཞི་ལྗང་གུ། རྡོ་རྗེ་བརྒྱད་པོ་ནག་པོ། འདི་ཤིང་བུ་ལ་སོགས་པ་ལ་བྲིས་ལ་སྲ་རྩི་བཏང་སྟེ་རབ་ཏུ་གནས་པ་བྱ་སྟེ་འདི་བསྟན་པ་ཙམ་གྱིས་སེར་བ་ཆད་དོ་གསུང་ངོ༌།། །།ལས་གཉིས་པའི་མན་ངག་བདག་གི་སྙིང་གའི་ས་བོན་ལས་འོད་འཕྲོས་ནས་གདུག་པ་ཅན་ཐམས་ཅད་ཀྱི་མཆུ་བཅིངས་པར་བསམ་ཞིང་གསང་སྔགས་བཟླས་པར་བྱའོ། །གསུམ་པ་ནི། བྱེ་མའམ་ཡུངས་དཀར་ལ་རབ་ཏུ་བཟླས་ཏེ་གདུག་པ་ཅན་ཐམས་ཅད་ཀྱི་ཕྱོགས་སུ་གཏོར་བའོ། །བཞི་པ་ནི་དུར་ཁྲོད་ཀྱི་རས་ལ་སྔགས་ཉིད་མིང་ ( ¡¶ ཞ ¡· + སྤེལ་ ) ཅན་བྲི་བའམ། ཙཀྲ་འབྲྀ་ན་སྣ་ཚོགས་རྡོ་རྗེའི་ལྟེ་བ་ལ་སྔགས་མིང་ཅན་བྲི་བ་དང༌། བུད་མེད་ཀྱི་དཔུང་པ་ལ་སྐུད་པ་སེར་པོ་གདགས་སོ། །བཅུ་གསུམ་པའི་ ( ¡¶ ཞ ¡· + སྐབས་སུ་ ) བླ་གོས་ཀྱི་མཐའ་མ་ལ་སྔགས་རྗེས་སུ་དྲན་ཞིང་ཞེས་བྱ་བ་ནི། བླ་གོས་ལ་སོགས་པ་ལག་པའི་སྟེང་དུ་བཞག་ལ། སྔགས་ཨ་ལས་ཟླ་བའི་ ( ¡¶ ཞ ¡· + དལ་གྱི་ ) སྟེང་དུ་ཧྲཱིཿབསམ། དེའི་འོད་ཟེར་གྱིས་གནོད་བྱེད་བཀུག་ལ། གོས་ཀྱི་དབུས་སུ་བཞག་པར་བསམས་ལ་དབུགས་བསྡམས་ཏེ། ཡིད་ཀྱིས་སྔགས་ཟློས་ཤིང་གོས་ལ་མདུད་པ་བཅིང་བར་བྱའོ། ། བཅོ་ལྔ་པ་དང་བཅུ་དྲུག་པའི་འཕྲུལ་འཁོར་ནི་གཞུང་ཉིད་ནའང་གསལ་མོད་ཀྱི། ཡི་གེ་མངས་པས་འཇིགས་པས་འཕྲུལ་འཁོར་ཉིད་དུ་བལྟ་བར་བྱའོ། །ཉི་ཤུ་གཉིས་པའི་སྐབས་སུ་ཕྱི་རོལ་གྱི་ཆར་གཏོར་མ་ཆེན་པོ་གཏང་ཞེས་པ་ནི་དཔུང་པ་བཟང་པོ་བཞིན་ཆ་གཉིས་པར་ ( ¡¶ ཞ ¡· + གཏད་པར་ ) བྱའོ། །དེ་ཉིད་ཀྱི་ལས་ཀྱི་སྐབས་སུ་སྦྱིན་སྲེག་བྱ་བ་ལ་རྒྱུད་འདིའི་སྦྱིན་སྲེག་ཐམས་ཅད་ཀྱི་མན་ངག་ནི་འདི་ཡིན་ཏེ། ལས་བཞིའི་ཐབ་སྤྱི་དང་མཐུན་པར་བྱ། ཅི་འབྱོར་པའི་ཤིང་བརྩིགས། རང་རང་གི་ཐད་སོ་ནས་འབྱུང་བའི་བསྲེག་རྫས་དང་པཱུ་ཛ་མདུན་དུ་བཞག མེ་སྦར་ལ་བདུད་རྩི་འཁྱིལ་བའི་སྔགས་ཀྱིས་བསངས། ཐབ་ཏུ་སྐད་ཅིག་མས་མེ་ལྷ་ཞལ་གཅིག་ཕྱག་གཉིས་པ་ར་ལ་ཞོན་པ་དབྱུ་གུ་དང་གུནྡྷེ་འཛིན་པ་དགུག

ཨོཾ་ཨགྣ་ཡེ་སྭཱ་ཧཱ། ཞེས་པས་རྫས་ཕུད་ཀྱི་སྦྱིན་སྲེག་ལན་བདུན་ཙམ་དབུལ། དེ་འབར་བའི་རྣམ་པར་གྱུར་པ་དང་རང་རང་གི་ལྷའམ་དེ་མེད་པ་རྣམས་ལ་ཡི་དམ་གྱི་ལྷ་སྐད་ཅིག་མས་བསྐྱེད། མཆོད་ ( ¡¶ ཞ ¡· + པ་ ) ལ་བསྲེག་རྫས་མང་དུ་ཕུལ་ཏེ་འདོད་པའི་དོན་ལ་གསོལ་བ་བཏབ་ལ་གཤེགས་སུ་གསོལ། འཇིག་རྟེན་པའི་མེ་ལྷ་བསྐྱེད་ལ་ལྷག་མ་སྦྱིན་ནོ། །འདོད་པའི་དོན་ལ་གསོལ་བ་བཏབ་ལ། རང་བཞིན་གྱི་གནས་སུ་བཏང་བ་སྟེ་གོང་འོག་ནས་འབྱུང་བའི་སྦྱིན་སྲེག་ཐམས་ཅད་ལ་སྦྱར་རོ། །ཉི་ཤུ་དྲུག་པ་དང་བདུན་པ་གཉིས་ལ་སྔགས་རང་བྲི་བའམ་ཙཀྲ་སྔགས་ཅན་བྲི་བ་སྟེ། ཙཀྲ་ནི་ ¡Ã གསུམ་པར་ ( ¡¶ ཞ ¡·¡¶ ལུ ¡· སུམ་ཅུ་ཡན་ནས་ ) གསལ་ཏེ་འོན་ཀྱང་དཔེ་ཆུང་བལྟ་བར་བྱའོ། །གསང་སྔགས་བཅུ་གསུམ་པ་ལ་ཨོཾ་ཨ་མ་ར་ཎི་ཛཱི་ཝནྟི་ཡེ་སྭཱ་ཧཱ། ཞེས་བྱ་བའི་མན་ངག་ནི། སྐད་ཅིག་མས་བདག་གི་སྤྱི་བོར་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་སྐུ་མདོག་ལྗང་གུ་ཕྱག་གཡས་པ་མཆོག་སྦྱིན ༑ གཡོན་པས་རྨ་བྱའི་མཇུག་སྒྲོ་འཛིན་པ་བསྒོམས་ལ། སྔགས་བཟླས་ཏེ་ཐུན་ཐོན་པ་དང༌། སྤྱི་བོ་ན་མར་ཐིམ་པའི་ཚུལ་གྱིས་སྔོན་དུ་བསྙེན་པ་བྱས་ལ་ལས་རྣམས་བསྒྲུབ་པའོ། །དེ་ཉིད་ཀྱི་ལས་བཞི་པ་ནི་རྟག་ཏུ་བཟླས་ན་ཚེ་ཟད་པ་ལོ་བརྒྱར་འཚོ་བར་འགྱུར་རོ་ཞེས་བྱ་བའི་མན་ངག་ནི་རྨ་བྱ་ཆེན་པོ་དེ་ཉིད་ཀྱི་ཕྱག་གཡས་པར་ཚེའི་བུམ་པ་འཛིན་པར་བསྒོམས་ལ། ཡེ་ཤེས་ཀྱི་བདུད་རྩིས་བདག་ལ་དབང་བསྐུར་བར་བསམ་ཞིང༌། ཐུན་འཇོག་ཀར་ཐིམ་ནས་ཚེ་མཆོག་ཏུ་གྱུར་པར་བསམ་མོ། །དེ་ཉིད་ཀྱི་ལས་བཅུ་གཅིག་པ་བུམ་པས་ཁྲུས་བྱས་ན་བུ་གསོན་ ( ¡¶ ཞ ¡· གཡོན་ ) པོ་དང་ལྡན་པར་འགྱུར་རོ། །ཞེས་བྱ་བ་ལ། བུམ་པ་གཙང་མ་ཆུས་བཀང་ལ་དེའི་ནང་དུ་ཧྲཱིཿལས་པདྨ་ཨ་ལས་ཟླ་བའི་སྟེང་དུ་རྨ་བྱ་ཆེན་མོ་བསམས་ལ ༑ དེ་ལས་བདུད་རྩིའི་རྒྱུན་འཛག་པས་བུམ་པ་ཁེངས་པར་བསྒོམ་ཞིང༌། དེས་ཁྲུས་བྱས་ལ་དོན་བྱའོ། །གསང་སྔགས་བཅུ་བདུན་པ་རྗེ་བཙུན་མི་གཡོ་བའི་གདམས་ངག་རྣམས་ནི་པུས་བཙུགས་དང་ཞབས་བཞི་པའི་སྟེང་དུ་རྟོགས་པར་བྱ་བས་ན་འདིར་མ་བྲིས་སོ།

།གསང་སྔགས་བཅུ་དགུ་པ་ཨོཾ་ཛམྦྷེ་མོ་ཏེ་ཞེས་བྱ་བའི་སྐབས་ཀྱི་ལས་དང་པོ་བྱ་རོག་གི་སྒྲ་མི་གྲག་པའི་དུས་སུ་ཞེས་བྱ་བའི་མན་ངག་ནི། སྐྱེ་བོ་ཐམས་ཅད་ཡིད་དགའ་ཞིང༌། བསོད་སྙོམས་རྙེད་ ( ¡¶ ཞ ¡· མོད་ ) པར་བྱ་བའི་དོན་དུ་བྱ་རོག་གི་སྒྲ་མི་གྲག་པའི་དུས་སུ་ཟངས་གཞོང་གི་ནང་དུ་ཆུ་བླུགས་ལ། དེའི་ནང་དུ་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿལས་སྐད་ཅིག་གིས་ལྷ་མོ་རྨུགས་བྱེད་མ་སྐུ་མདོག་དམར་མོ་ལྕགས་ཀྱུ་དང་ཞགས་པ་འཛིན་པ་རཏྣའི་རྒྱན་གྱིས་བརྒྱན་པ་ལ་འོད་དཔག་མེད་ཀྱིས་དབུར་བརྒྱན་པར་བསམས་ལ་གསང་སྔགས་སྟོང་རྩ་བརྒྱད་བཟླས་ཏེ། ལྷ་མོ་ཞུ་བ་ལས་གྱུར་པའི་ཆུ་འོད་དམར་པོར་བསམས་ལ། དེའི་ཆུས་ལུས་ཐམས་ཅད་དམ་གདོང་ངམ་ལག་པ་ཁྲུས་བྱས་ལ་འགྲོ་བ་ཐམས་ཅད་ཡིད་དགའ་བར་བསམ་ཞིང༌། རང་གི་ཡི་དམ་གྱི་ལྷའི་རྟེན་དང་ ༑ མཆོད་རྟེན་ནམ་པུསྟི་ལ་བསྐོར་བ་ལན་བདུན་བྱས་ལ་སྔགས་ཟློས་ཤིང་གྲོང་དུ་འཇུག་པར་བྱའོ། །དེ་ཉིད་ཀྱི་ལས་ལྔ་པའི་སྐབས་ན་རྟག་ཏུ་བཟླས་ན་ཞེས་པ་ནི་སྔོན་དུ་བསྙེན་པའི་སྐབས་ཡིན། ལྷ་མོ་རྨུགས་བྱེད་དམ། སྒྲོལ་མ་ཀུ་རུ་ཀུལླེའམ། ལེའུ་བཞི་པའི་སྐབས་ནས་འབྱུང་བའི་འཇིག་རྟེན་དབང་ཕྱུག་དམར་པོ་ཕྱག་བཞི་པ་གཙོ་འཁོར་གསུམ་པའི་ང་རྒྱལ་ལ་གནས་པའི་སྔགས་འབུམ་ཕྲག་བཞི་སྔོན་དུ་བཟླས་ན་ལས་ཐམས་ཅད་འགྲུབ་པ་ཡིན་ནོ། །ལེའུ་དང་པོའི་མན་ངག་རྣམས་སོ། །ལེའུ་གཉིས་པ་ལས་ཀྱང་སྔགས་ཉི་ཤུ་ ¡Ã རྩ་གཅིག་གི་ ( ¡¶ ལུ ¡· - རྩ་གཅིག་གི་ ) ལས་འབྱུང་བ་ལས་གསང་སྔགས་དང་པོའི་སྐབས་ནས་དཀྱིལ་འཁོར་བྱ་ཞིང་བུམ་པ་བཞག་ལ་ཞེས་པའི་མན་ངག་ནི། བུམ་པའི་མགུལ་ཆིངས་ལ་སོགས་པ་ལེགས་པར་བཅའ། ཆུ་གཙང་མས་དགང་བའི་ལྕི་བ་སར་པས་དཀྱིལ་འཁོར་གྲུ་བཞི་པ་བྲིས་ལ། མེ་ཏོག་གི་སིལ་མ་བཀྲམ་པའི་སྟེང་དུ་བཞགརས་དཀར་པོས་བུམ་པའི་སྟེང་གཡོགས། དེའི་སྟེང་དུ་མེ་ལོང་གཙང་མ་བཞགབར་སྣང་དུ་བ་ ( ¡¶ ཞ ¡·¡¶ ལུ ¡·

བི་ ) ལས་ལྷའི་བུ་དྲི་མ་མེད་པ་ཟླ་བ་རྒྱན་སྣ་ཚོགས་ཀྱིས་བརྒྱན་པ། ཆོས་འཆད་པའི་ཕྱག་རྒྱ་ཅན། གསེར་གྱི་གདུགས་དང་དམག་གི་དཔུང་གིས་བསྐོར་བ་སྤྱན་དྲངས་ལ་པཱུ་ཛ་དང་གཏོར་མ་དབུལ། གསོལ་བ་བཏབ་ལ་མེ་ལོང་ལ་བསྟིམ་སྔགས་སྟོང་རྩ་བརྒྱད་བཟླས་ལ་མེ་ལོང་ལ་གདབ། ཁྱེའུའམ་བུ་མོ་གཙང་མ་གྲོང་པའི་ཆོས་ཀྱིས་མ་ཕོག་པ་ཁྲུས་བྱས་ཤིང་གོས་གཙང་མ་བསྐོན་ལ ༑ ཙནྡན་གྱི་ཆུས་བྱུགས་ཤིང་མེ་ཏོག་དྲི་ཞིམ་པོས་མགུལ་བ་བརྒྱན་པའི་མིག་གཉིས་ཨོཾ་ལས་བྱིན་གྱིས་བརླབས་ལ་སྔགས་བཏབ་སྟེ་མེ་ལོང་བལྟར་གཞུགདང་པོར་དམག་མཐོང༌། དེ་ནས་གསེར་གྱི་གདུགས་མཐོང་བ་དང་དྲི་བར་བྱའོ། ། གསང་སྔགས་བདུན་པའི་སྐབས་ན་ཁམས་གསུམ་ ( ¡¶ ཞ ¡·¡¶ ལུ ¡· + རྣམ་པར་ ) རྒྱལ་བའི་ཏིང་ངེ་འཛིན་ཞེས་བྱ་བ་ནི། བྱམས་སེམས་དང་ལྡན་པས་ཡི་གེ་ཧཱུྃ་ཙམ་ལས་སྐད་ཅིག་གིས་ཁམས་གསུམ་རྣམ་རྒྱལ་སྐུ་མདོག་ནག་པོ་སྤྱན་གསུམ་པ་རྡོ་རྗེ་དང་དྲིལ་བུ་འཛིན་པའི་ཕྱག་གཉིས་ཐུགས་ཀར་བསྣོལ་བའི་མཐེའུ་ཆུང་སྦྲེལ་བར་བསམས་ལ་སྔགས་བཟླས། ཤ་ཟ་ལ་གཏོར་མ་སྟེར་ན་ཡི་གེ་གསུམ་གྱིས་བདུད་རྩིར་བྱིན་གྱིས་བརླབས་ལ་རང་གི་སྔགས་ཀྱིས་སྦྱིན་པར་བྱ་སྟེ། གོང་འོག་གི་གཏོར་མ་ཐམས་ཅད་ཀྱང་འདི་ཉིད་ཡིན་ནོ། །ལས་དགུ་པ་བུངྔྷ་ཙུ་རུ་ཞེས་པ་ལ་སོགས་པས་སྐྱེ་བ་བརྟག་པ་ནི། སྐུ་གདུང་དང་བཅས་པའི་མཆོད་རྟེན་ནམ་སངས་རྒྱས་ཤཱཀྱ་ཐུབ་པའི་དྲུང་དུ་པཱུ་ཛ་བཤམས་ལ། དེ་དག་གིས་དཀོན་མཆོག་མཆོད་དེ་གསོ་སྦྱོང་ལ་གནས་པས་བསྙེན་པར་བྱའོ། །གཞུང་ལས་བསྙེན་པའི་ཆོ་ག་ཁྲི་བཟླས་ལ་ཞེས་འབྱུང་ཡང་འབུམ་ཕྲག་བཞི་བཟླས་ན་གཞུང་ནས་འབྱུང་བའི་ལས་རྣམས་འགྲུབ་པ་ཡིན་ནོ། །གསང་སྔགས་བཅུ་གཉིས་པའི་སྐབས་སུ་ཡི་གེ་འབུམ་བཟླས་པ་བྱས་ལ་ཞེས་པ་ནི། ཨོཾ་ཨ་ཏི་དེ་

( ¡¶ ཞ ¡· ཏེ་ ) སྭཱ་ཧཱ་ཞེས་པ་ཡི་གེ་དྲུག་ཡོད་པས་དྲུག་འབུམ་བསྙེན་པ་བྱས་ལ་ལས་རྣམས་བསྒྲུབས་ཏེ། དེ་བ་དཱཏྟ་ལ་སོགས་པའི་སྔགས་ནི་གང་འདོད་པའི་མིང་འཇུག་པའི་ ¡Ã སྐབས་ནི ( ¡¶ ཞ ¡· ཡིན་པའི་ཕྱིར ) ། ཕྱིས་བསྒྲུབ་པའི་དུས་སུ་འཇུག་པ་ཡིན་ནོ། །གསང་སྔགས་བཅུ་བདུན་པའི་བདག་ཉིད་ཛམྦྷ་ལའི་གཟུགས་སུ་ཞེས་པ་ནི། ཚོགས་གཉིས་བསག་པ་རྒྱས་པའམ ༑ སྐྱབས་འགྲོ་དང་བྱང་ཆུབ་ཀྱི་སེམས་དང༌། སྟོང་པ་ཉིད་བསྒོམས་པ་ཙམ་ལས་པདྨ་དང་ཟླ་བའི་སྟེང་དུ་ཛྃ་མམ་ཛྃ་ལས་བྱུང་བའི་བི་ཛ་པཱུ་ར་ལས་ཛམྦྷ་ལ་བསྐྱེད ༑ དེའི་སྙིང་གར་རང་རང་གི་སྔགས་སམ་བྃ་ཙམ་ལས་གཙོ་འཁོར་ལྔ་བསྐྱེད་པར་བྱ་སྟེ། དབུས་སུ་ནོར་རྒྱུན་མ། ཤར་དུ་དཔལ་ནོར་ཅན། ལྷོར་ནོར་གྱི་དཔལ་མོ། ནུབ་ཏུ་དཔལ་ནོར་གྱི་གདོང་ཅན། བྱང་དུ་དཔལ་ནོར་གྱི་བློ་གྲོས་མ་སྐུ་མདོག་དང་ཕྱག་མཚན་གཙོ་མོ་དང་མཐུན་པ་བསྐྱེད་ལ། སྔོན་དུ་བསྙེན་པ་འབུམ་ཕྲག་བཞི་བྱ། དེ་ནས་གཞུང་ནས་འབྱུང་བ་བཞིན་བསྒྲུབས་ན་ལས་ཐམས་ཅད་འགྲུབ་པར་འགྱུར་རོ། །བཅུ་དགུ་པ་དང་ཉི་ཤུ་པའི་མངོན་པར་རྟོགས་པ་ནི། སྔོན་དུ་འགྲོ་བ་ཚོགས་གཉིས་བསག་པ་རྒྱས་བསྡུས་གང་རུང་བྱ། བྷྲཱུྃ་ལས་གཞལ་ཡས་ཁང་བསྒོམ། དབུས་སུ་པདྨ་འདབ་མ་བརྒྱད་པ་ལ་ནོར་རྒྱུན་མ་ལྷ་མོ་བརྒྱད་ཀྱིས་བསྐོར་བ་བསྒོམ་པ་དང༌། ཛམྦྷ་ལ་གནོད་སྦྱིན་ཆེན་པོ་བརྒྱད་ཀྱིས་བསྐོར་བ་བསྒོམ་པ་དང་ཡབ་ཡུམ་གཉིས་སུ་མེད་པར་བསྒོམ་པ་སྟེ་སྒྲུབ་ཐབས་གསུམ་ཡིན་ནོ ༑ ༑ གང་ལྟར་ཡང་སྐྱེད་པའི་ཆོ་ག་ནི་རང་རང་གི་སྔགས་ཀྱིས་རིམ་པ་བཞིན་དུ་བསྐྱེད་པ་དང༌། བྃ་ལས་འབྲས་ཀྱི་སྙེ་མ་ལས་གཙོ་མོ་གྲུབ་པའི་ལྷ་མོ་རྣམས་བསྒོམ་ཞིང༌། ཛྃ་དང་བི་ཛ་པཱུ་ར་ལས་ཛམྦྷ་ལ་བསྐྱེད་པའི་དུས་སུ་གནོད་སྦྱིན་རྣམས་བསྐྱེད་པ་གང་རུང་ཡིན་ནོ། །དེ་ནས་ཡེ་ཤེས་པ་སྤྱན་དྲངས་ལ། བདག་ཉིད་མཆོད་བསྟོད་ནས། གཙོ་བོ་ཡབ་ཡུམ་གྱི་སྔགས་འབུམ་ཕྲག་བཞི་སྔོན་དུ་བསྙེན་པ་བྱས་ལ་ལས་རྣམས་བསྒྲུབ་པར་བྱ་བ་ཡིན་ནོ།

།དེ་ལྟ་བུའི་བསྙེན་པ་མ་གྲུབ་ཀྱང་རུང་སྟེ། མཉེས་པར་བྱ་བའི་ཆོ་ག་ནི། གསེར་རམ། དངུལ་ལམ། ཟངས་སམ། ཤོག་བུ་ལ་པདྨ་འདབ་མ་བརྒྱད་པ་གཉིས་བྱ། གཅིག་ལ་གནོད་སྦྱིན་ཕོ་དགུ གཅིག་ལ་གནོད་སྦྱིན་མོ་དགུ་བྲིས་པ་སྟེ། དེ་ཡང་གཟུགས་ཀྱི་སྙིང་གར་སྔགས་བྲི་བའམ། གཟུགས་མེད་ན་སྔགས་རང་བྲི་བ་གང་རུང་ཡིན་ནོ། ། སྔགས་ལ་སྤེལ་ཚིག་ཡོད་པའམ་མེད་པ་གང་རུང་བྲི་སྟེ། སྤེལ་ཚིག་དང་བཅས་པ་ནི ༑ ཨོཾ་བཛྲ་ཛམྦྷ་ལ་ཛ་ལེནྡྲཱ་ཡ་མ་མ་དྷཱ་ནཾ་དེ་ཧི་དེ་ཧི་སྭཱ་ཧཱ། ཞེས་བྱ་བ་སྟེ། གཞན་རྣམས་ལའང་དེ་བཞིན་དུ་སྦྱར་བར་བྱའོ། །དེ་ལྟ་བུ་བྲིས་ལ་སྣོད་ཀྱི་ནང་དུ་མདུན་དུ་བཞག་ལ། པཱུ་ཛ་དང་གཏོར་མ་རྒྱ་ཆེན་པོ་བཤམས། བདག་ཡི་དམ་གྱི་ལྷར་བསྒོམ ༑ ལྷ་བཅོ་བརྒྱད་ ( ¡¶ ཞ ¡· + པོ་ ) སོ་སོ་རང་རང་གི་གནས་སུ་བསྐྱེད། ཡེ་ཤེས་སེམས་དཔའ་བཀུག་ལ་བསྟིམ། པཱུ་ཛ་དང་གཏོར་མ་རྒྱ་ཆེན་པོ་དབུལ། མར་དང་སྦྲང་རྩི་དང་ཤ་ཁ་རའི་ཆུས་ཁྱབ་པར་བསྐུ། དེ་ནས་ཐབས་ཤེས་རབ་གཉིས་སུ་མེད་པར་རྗེས་སུ་ཆགས་པའི་པཱུ་ཛ་བཅས་པར་བཤམས་ལ། རང་རང་གི་ཡབ་དང་ཡུམ་མ་འཁྲུལ་བར་ཡི་གེ་དང་ཞལ་རྣམས་ཐད་ཀར་སྦྱར་ལ། མོའི་ཙཀྲ་འོགཕོའི་སྟེང་དུ་འབྱུང་ཞིང་ཕྱོགས་རྣམས་ཀྱང་མ་འཁྲུལ་བར་ཡོད་པར་བྱས་ལ་སྐུད་པ་སེར་པོས་རྒྱ་གྲམ་དུ་དཀྲིས་ལ་དེ་ཡང་ཟ་མ་ཏོག་ཆེན་པོའི་ནང་དུ་བཞག་ལ། མར་དང་སྦྲང་རྩི་དང་ཤ་ཁ་རས་ནུབ་པར་བྱས་ཏེ། དུས་རྒྱུན་དུ་མེ་ཏོག་དང་གཏོར་མ་ལ་སོགས་པས་མཆོད་པ་བྱས་ན་དངོས་གྲུབ་ཐམས་ཅད་འགྲུབ་པར་འགྱུར་རོ། ། སྙིང་གར་ལྷ་ལྔ་བསྒོམ་པ་ལ་སྒྲུབ་ཐབས་གཅིག་དང༌། འདི་ལ་སྒྲུབ་ཐབས་མི་འདྲ་བ་གསུམ་ལོགས་ནའང་ཡོད་དོ། །ལེའུ་གཉིས་པའི་མན་ངག་རྣམས་སོ།། །།ལེའུ་གསུམ་པ་ན་ལྷའི་རྣལ་འབྱོར་བཅུ་གཉིས་བཞུགས་ཏེ་ཐམས་ཅད་ལ་ཡང་སྔོན་དུ་འགྲོ་བའི་རྣལ་འབྱོར་ཚོགས་གཉིས་བསགས་པ་རྒྱས་པར་བྱ་བའམ། སྐྱབས་སུ་འགྲོ་བ་དང༌། བྱང་ཆུབ་ཀྱི་སེམས་དང༌། ཆོས་ཐམས་ཅད་སྟོང་པ་ཉིད་བསྒོམས་པ་ཙམ་ལ་བརྟེན་པ་གང་རུང་ཡིན་ནོ།

།སྟོང་པའི་ངང་ལས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་བསྐྱེད་པར་བྱ་སྟེ། དེ་ལ་དང་པོ་བཛྲ་ཏིཀྵྞ་ཞེས་པ་ལ་སོགས་པའི་སྔགས་བརྗོད་ཅིང་གདན་གྱི་སྟེང་དུ་བསམས་ཏེ་དེ་གྱུར་པ་ལས་དཔའ་བོ་གྲུབ་པ་བསྐྱེད་པར་བྱའོ། །གཉིས་པ་ཡང་ཨོྃ་བཱ་ཀྱེ་དཾ་ན་མ་ཞེས་བརྗོད་ཅིང་ ༑ པདྨའི་སྟེང་དུ་བསམ། དེ་ཡོངས་སུ་གྱུར་པ་ལས། དཔའ་བོ་གྲུབ་པ་སྔ་མ་ལྟ་བུའི་སྐུ་མདོག་དང་ཕྱག་མཚན་དང་ལྡན་པར་བསྐྱེད་པར་བྱའོ། །འདིའི་ལས་ཀྱི་ཚོགས་བརྒྱད་པའི་མིག་སྨན་སྒྲུབ་པའི་མན་ངག་ཀྱང་དུར་ཁྲོད་དུ་མི་མགོ་གསུམ་ལས་སྒྱེད་པུ་བྱ། དེའི་སྟེང་དུ་སྐྱེས་པའི་ཐོད་པའི་ནང་དུ་ཚིལ་ཆེན་དང་རོ་རས་ལ་མར་མེ་སྦར་ལ་བུད་མེད་ཀྱི་ཐོད་པས་ཁ་བཅད་དེ་དུད་པ་བླངས་ལ་སྣག་ཚ་བཞིན་སྦྱར་ཞིང༌། གསང་སྔགས་བཟླ། དེས་མིག་ལ་བྱུགས་ན་ལོ་ཀ་གསུམ་མཐོང་བར་འགྱུར་ཞིང༌། དཔྲལ་བར་ཐིག་ལེ་བྱས་ན་བདག་སུས་ཀྱང་མི་མཐོང་ལ ༑ རྐང་པ་ལ་བྱུགས་ན་རྐང་མགྱོགས་གྲུབ་ཅིང༌། རྫས་དེས་གང་ལ་རེག་པའི་སྐྱེ་བོ་དེ་བདག་གི་དབང་དུ་འགྱུར་རོ། །གསུམ་པའང་ཨོཾ་ཧྲཱིཿཧཱུྃ་ཞེས་བརྗོད་ཅིང་གྱུར་པ་ལས་སྔ་མ་དང་འདྲ་བའི་སྐུ་བསྐྱེད་དོ། །བཞི་པ་ནི་ཨོཾ་ཧྲཱིཿཞེས་བརྗོད་ཅིང་གྱུར་པ་ལས་སྒྲོལ་མ་བསྒོམ་པར་བྱའོ། །དེ་གཉིས་ཀའི་ལས་ཀྱི་ཚོགས་ནི་གོང་དུ་བསྟན་པ་རྣམས་འགྲུབ་པ་ཡིན་ནོ། །ལྔ་པ་ལ་ཡང་ཨོཾ་ཏ་ ( ¡¶ ཞ ¡· པྲ་ ) ཀྲི་ཏི་ཞེས་པ་ལ་སོགས་པས་སྟོང་པར་བསྒོམས་ལ། ཧྲཱིཿལས་པདྨ་དཀར་པོ་ཁྲུ་བདུན་གྱི་ཚད་དང་མཉམ་པའི་སྟེང་དུ། ཨ་ལས་ཟླ་བའི་དཀྱིལ་འཁོར། དེར་ཧྲཱིཿལས་པདྨ་ཧྲཱིཿས་མཚན་པ་སྤྲོས་བསྡུས་གཅིག་ཏུ་གྱུར་པ་ལས་གཙོ་འཁོར་ལྔ་དུས་གཅིག་ཏུ་བསྒོམས་ལ། དབུས་སུ་ངག་གི་དབང་ཕྱུག་ཆེན་མོ། མདུན་དུ་ཤེས་རབ་མ། གཡས་སུ་ཡིད་གཞུངས་མ། རྒྱབ་ཏུ་བློ་ཆེན་མ། གཡོན་དུ་དྲན་པ་མ་བསྒོམས་ལ། ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་ཨོཾ་བསམ། དེ་ལས་བྱུང་བའི་ངག་གི་རང་བཞིན་མ་ལུས་པའི་ཕྲེང་བ་ཞེས་བྱ་བ།

ཨཱ་ལི་ཀཱ་ལིའམ། ཨོཾ་འབའ་ཞིག ཨོཾ་ལས་སྐྱེས་པར་བསམ་ཞིང༌། ཨོཾ་མམ་ཨཱ་ལི་ཀཱ་ལི་གང་རུང་གཅིག་བཟླ་ཞིང༌། སྔོན་དུ་བསྙེན་པ་བྱའོ། །དྲུག་པ་ཨོཾ་མམ་བརྫུས་ཏེ་སྐྱེ་བའི་ཚུལ་གྱིས་དཀར་ ( ¡¶ ཞ ¡· + མོ་ ) ཆེན་མོ་པདྨ་དང༌། མཆོག་སྦྱིན་གྱི་ཕྱག་རྒྱ་ཅན་མའོ། །བདུན་པ་ཀརྨ་ལི་ལ་སོགས་པ་བརྗོད་པ་ཙམ་གྱིས་དཔའ་བོ་གྲུབ་པ་གཙོ་འཁོར་ལྔ་བསྒོམ་པར་བྱའོ། ། བརྒྱད་པའང་སྔགས་བརྗོད་པ་ཙམ་གྱིས་ངག་གི་དབང་ཕྱུག་གཙོ་འཁོར་ལྔ་བསྒོམ་པར་བྱའོ། །དགུ་པའང་སྐད་ཅིག་གི་རྣལ་འབྱོར་གྱིས་ཨ་ར་པ་ཙ་ན་གཙོ་འཁོར་ལྔ་བསྒོམ་པར་བྱའོ། །དེའི་ཐུགས་ཀར་ཨ་གྱུར་པ་ལས་ཙཀྲ་རྩིབས་བརྒྱད་པ་བསྒོམས་ ¡Ã ལ ( ¡¶ ཞ ¡· པ་ནི ) ། དབུས་སུ་དྷཱིཿརྩིབས་བརྒྱད་ལ་ཨོཾ་ཨ་ར་པ་ཙ་ན་སྭཱ་ཧཱ ༑ རྩིབས་མཆན་བརྒྱད་ལ་ཨཱ་ལི་བཅུ་དྲུག་གཉིས་གཉིས་སུ་བཅད་ལ་མུ་ཁྱུད་ལ་ཀཱ་ལི་བཀོད་དེ་བཟླས་པར་བྱའོ། །བཅུ་པ་དང་བཅུ་གཅིག་པ་ཉིད་ཀྱང་སྔགས་བརྗོད་པ་ཙམ་ལས་ངག་གི་དབང་ཕྱུག་གཙོ་འཁོར་ལྔ་བསྒོམ་པར་བྱའོ། ། ( ¡¶ ལུ ¡· + འཁོར་ལོ་སོ་སོ་གཉིས་ཡོད་དོ། །བཅུ་ ) གཉིས་པ་རྡོ་རྗེ་རྣོན་པོ་ནི་ཡི་གེ་མུཿཡོངས་སུ་གྱུར་པ་ལས་བསྒོམ་པར་བྱའོ། །ཙཀྲ་གཅིག་ཡོད་དོ། །ཐམས་ཅད་ལ་ཡང་ཡེ་ཤེས་པ་གཞུག་པ་དང༌། དབུ་རྒྱན་རང་ཆས་སུ་བསྒོམ་པ་དང༌། བཟའ་བ་དང༌། གཉིད་དང་ ༑ སྤྱོད་ལམ་ཐམས་ཅད་ལྷའི་ང་རྒྱལ་གྱིས་བྱ་སྟེ། ཐུན་མཚམས་སུ་གཏོར་མ་བཏང་སྟེ། བསྙེན་པ་བྱས་ན་རང་རང་གི་སྐབས་ནས་བཤད་པའི་ལས་ཐམས་ཅད་འགྲུབ་པ་ཡིན་ནོ། །ལེའུ་གསུམ་པའི་མན་ངག་གོ། །།ལེའུ་བཞི་པ་ལ་ལྷའི་རྣལ་འབྱོར་བཞི་ཡོད་པ་ལས། དང་པོ་སྤྱན་རས་གཟིགས་ཀྱི་རྣལ་འབྱོར་ནི་ཧྲཱིཿཙམ་ལས་གཙོ་འཁོར་གསུམ་བསྐྱེད་པ་ནི། སྒྲོལ་མ་དང་ ༑ ཁྲོ་གཉེན་ཅན་གཉིས་ཀྱང་སྐུ་མདོག་དང་ཕྱག་མཚན་གཙོ་བོ་དང་འདྲ་བའམ། སྒྲོལ་མ་ལྗང་གུ་གཡོན་ཨུཏྤ་ལ། ཁྲོ་གཉེར་ཅན་དཀར་མོ་གཡོན་དབྱུ་གུ་བསྣམས་པ། གཉིས་ཀའི་གཡས་མཆོག་སྦྱིན་དུ་བྱ་བའམ་གང་རུང་ཡིན་ནོ།

། གཉིས་པ་ལྷའི་རྣལ་འབྱོར་ཡང་དེ་ཉིད་ཡིན ( ¡¶ ཞ ¡· + ནོ། ། ) ། གསུམ་པ་ལྷའི་རྣལ་འབྱོར་ ( ¡¶ ཞ ¡· + ཡང་ ) དེ་ཉིད་ཀྱིས་བྱ་བའམ། ཧྲཱིཿལས་བྱུང་བའི་ཀུ་རུ་ཀུལླེ་དམར་མོ། དར་གྱི་ཤམ་ཐབས་ཅན། རཏྣའི་རྒྱན་གྱིས་བརྒྱན་པ། ཕྱག་དང་པོ་གཉིས་མདའ་གཞུ ༑ གཡས་འོག་མ་སྐྱབས་སྦྱིན། གཡོན་ཨུཏྤལ་དམར་པོ་འཛིན་པའོ། །བཞི་པའི་ལྷའི་རྣལ་འབྱོར་ཡང་དེ་ཉིད་དེ། ཙཀྲ་རྩིབས་བཅུ་དྲུག་པའོ། །སྔོན་འགྲོའི་རྣལ་འབྱོར་དང་རྗེས་ལ་བྱུང་བའི་ཆོ་ག་རྣམས་གོང་དུ། ལེའུ་གསུམ་པའི་རྣལ་འབྱོར་རྣམས་དང་མཐུན་ནོ།། །།ལེའུ་བཞི་པོ་ཐམས་ཅད་ཀྱི་ཚིག་དོན་དང་མན་ངག་ཕལ་ཆེར་ནི། གཞུང་ཉིད་ཀྱི་སྟེང་དུ་མཆན་དུ་བཏབ་སྟེ་འདུག་གོ །ཙཀྲ་རྣམས་ཀྱི་དཔེ་ཆུང་ནི་ལོགས་ཤིག་ཏུ་བྱས་ཏེ་དེར་བརྟག་གོ །དཔའ་བོ་གྲུབ་པའི་མན་ངག་གནས་དག་ནི། ། ཟབ་ཅིང་དཀའ་བའི་གནས་རྣམས་བྲིས་པ་ལས། །བྱུང་བའི་དགེ་བས་འགྲོ་བ་ཐམས་ཅད་ཀྱི། །སྡུག་བསྔལ་ཟད་ནས་བདེ་བ་ཐོབ་པར་ཤོག །འདི་ནི་ལེགས་པར་བརྟགས་ལ་སྦྱིན་བྱ་ཡི། །མ་བརྟགས་པ་ལ་ནམ་ཡང་སྦྱིན་མི་བྱ། །མན་ངག་དོན་གསལ་འདི་ནི་ས་སྐྱ་རུ། །དགེ་བསྙེན་གྲགས་པ་རྒྱལ་མཚན་བདག་གིས་སྦྱར ༑ ༑ དཔའ་བོ་གཅིག་ཏུ་གྲུབ་པ་ཞེས་བྱ་བའི་རྒྱུད་ཀྱི་དཀའ་འགྲེལ་མན་ངག་དོན་གསལ་ཞེས་བྱ་བ་དགེ་བསྙེན་གྲགས་པ་རྒྱལ་མཚན་གྱིས་དཔལ་ས་སྐྱའི་དགོན་པར་སྦྱར་བ་འདི་རྫོགས་སོ།། །།༄༅། །མི་གཡོ་བའི་བསྟོད་པ་འཐད་ལྡན་བཞུགས། ། ༄༅། །ཨོཾ་སྭ་སྟི་སིངྔྷཾ། དད་པས་བླ་མའི་ཞབས་ལ་ཕྱག་བྱས་ནས། །མི་གཡོ་མི་བསྐྱོད་མི་འཁྲུག་བརྟན་པ་པོ། །མཁའ་མཉམ་སེམས་ཅན་འདུལ་བར་མཛད་པའི་ཕྱིར། །ཐུགས་རྗེའི་ཁྲོ་ཆེན་རྒྱལ་པོར་བསྟོད་པར་བགྱི། །ཆོས་ཉིད་རང་བཞིན་ནམ་མཁའི་མདངས་ལྡན་ཞིང༌། །རོ་གཅིག་དབུ་དང་བདེན་གཉིས་ཕྱག་ཞབས་མཛེས། །མཐོན་མཐིང་རལ་པའི་ཅོད་པན་ཚོགས་ཀུན་རྫོགས། །ཉི་མ་མཐའ་ཡས་གཟི་ལྡན་ཁྱོད་ལ་འདུད། །དྲང་སྲོང་ཆེན་པོ་ཁྲོ་ཚུལ་རབ་ཏུ་གྲིམས ༑༑

སྤྱན་གསུམ་འཇིག་དུས་མེ་ཡི་འོད་དང་མཚུངས། །ཐུགས་རྗེའི་རབ་ཁྲོས་མཆེ་བས་མ་མཆུ་མནན། །ཆུ་བདག་རིན་ཆེན་ ( ¡¶ ལུ ¡· + དར་ ) གྱིས་བརྒྱན་ཁྱོད་ ( ¡¶ ལུ ¡· - ཁྱོད་ ) ལ་འདུད། །ཤེས་རབ་རལ་གྲིས་བདུད་དཔུང་ངེས་འཇོམས་གཡས།། སྡིགས་མཛུབ་ཞགས་པས་ཉོན་མོངས་ཚོགས་འཇོམས་གཡོན། །བདུད་ཀྱི་སྙིང་གར་གཡོན་པའི་ལྷ་ང་བཙུགས། །དཔའ་བོའི་གར་གྱིས་བཞུགས་ལ་བདག་ཕྱག་འཚལ ༑ ༑ ཐུགས་ཀྱི་བདག་པོས་སྤྱི་བོར་རབ་བརྒྱན་པ། །ཡི་གེ་བཅུ་པས་སྲིད་གསུམ་ཟིལ་མནན་ཞིང༌། །ཉོན་མོངས་སྲེག་མཛད་མེ་ཡི་དབུས་ན་བརྗིད། ། འཁྲུས་བྱེད་བཅོམ་ལྡན་གཙོ་ལ་མགོས་ཕྱག་འཚལ། །སྤྲུལ་པ་སྐུ་ལྔ་གཉིས་མེད་སྐུ་བཅུའི་དངོས། །མཐའ་ཡས་སྐུ་ལྔ་ཡེ་ཤེས་ལྔ་ཡི་མདོག །རེ་རེའང་ཁ་དོག་དུ་མའི་མདངས་ལྡན་ཞིང༌། །ཞི་དང་སྒེག་དང་རབ་ཁྲོས་མཛད་ལ་འདུད། །མཐའ་ཡས་དབུ་རྣམས་འཛུམ་དང་བཞད་ཅིང་ཁྲོ། །མཐའ་ཡས་སྤྱན་ལྡན་སྤྱན་གསུམ་གཉིས་དང་གཅིག །སྤྱན་མེད་དཔྲལ་བའི་མཆེ་བས་དོན་ཀུན་འགྲུབ། །ལྗགས་འདྲིལ་རབ་གཙིགས་མ་མཆུ་མནན་ལ་འདུད། །ཕྱག་རྣམས་དུ་མས་ཕྱག་མཚན་མཐའ་ཡས་འཛིན། །ཞབས་རྣམས་དུ་མས་དཔའ་བོའི་བཞུགས་སྟངས་དང༌། ། ཕྱཻད་ཀྲུང་བརྐྱང་བསྐུམ་སྒེག་ཅིང་ལྡེམ་པ་ཡིས། །བདུད་དང་ལོག་འདྲེན་གནོན་ལ་བདག་ཕྱག་འཚལ། །རིན་ཆེན་མི་རུས་མི་མགོ་སྦྲུལ་གྱིས་བརྒྱན། །མི་དང་སེང་གེ་གླང་ཆེན་སྟག་ལྤགས་དང༌། །སྣ་ཚོགས་དར་གྱི་ན་བཟས་རབ་མཛེས་ཤིང༌། ། དཔའ་བོ་ངུར་སྨྲིག་བསྣམས་ལ་བདག་ཕྱག་འཚལ། །ཨ་ཌ་ཧ་ས་ཧ་སས་རབ་བཞད་ཅིང༌། །ཧཱུྃ་ཧཱུྃ་ཊ་ཊས་བདུད་ཀྱི་ཀླད་པ་འགེམས། །སྭཱ་ཧཱས་སྡུག་བསྔལ་ཅན་རྣམས་སྐྱོབ་མཛད་པ། །སྣ་ཚོགས་གསུང་གིས་འགྲོ་དོན་མཛད་ལ་འདུད། །རང་བཞིན་ཆོས་སྐུའི་དབྱིངས་ལས་མི་བསྐྱོད་ཅིང༌། །ཡེ་ཤེས་ལྔ་ཡི་ཐུགས་ནི་བརྟན་པ་པོ ༑ ༑ ཐུགས་རྗེ་ཆེན་པོ་ཉིད་ལས་མི་གཡོ་བ། །མཚན་དོན་ཐུགས་ཀྱི་དབྱིངས་ལ་བདག་ཕྱག་འཚལ། ཁྱོད་ནི་སངས་རྒྱས་ཀུན་གྱིས་སྤྲུལ་པའི་ཕྱིར།

།བདེ་གཤེགས་ཀུན་གྱི་ཡོན་ཏན་ཁྱོད་ཡིན་པས། ཁྱོད་ཀྱི་ཡོན་ཏན་བརྗོད་པར་སུ་ཡིས་ནུས ༑ ༑ མཁའ་མཉམ་ཡོན་ཏན་ཚོགས་མངའ་ཁྱོད་ལ་འདུད། །སངས་རྒྱས་ཀུན་གྱི་བྲན་དུ་ཞལ་བཞེས་ནས། ཁྱོད་ཀྱི་ཕྲིན་ལས་རྒྱལ་བ་ཀུན་མཆོད་ཅིང༌། །སངས་རྒྱས་ཀུན་གྱི་ཐུགས་དགོངས་རྫོགས་མཛད་ཕྱིར། །མཁའ་མཉམ་སེམས་ཅན་སྒྲོལ་མཛད་ཁྱོད་ལ་འདུད། །སྣ་ཚོགས་རྒྱན་གྱིས་བརྒྱན་པ་སྒེག་པའི་སྐུ། །བདུད་དང་ལོག་འདྲེན་མ་ལུས་འདུལ་མཛད་པ། །ཤིན་ཏུ་རབ་ཁྲོས་ཁྲོ་གཉེར་མི་སྡུག་པ ༑ ༑ རྣམ་འཕྲུལ་དུ་མའི་སྐུ་ལྡན་ཁྱོད་ལ་འདུད། །དབྱངས་དང་གསལ་བྱེད་ང་རོས་རབ་བཞད་ཅིང༌། །དེ་དག་ལས་བཏུས་རིག་སྔགས་དུ་མ་ནི། །དྲག་ཤུལ་དང་བཅས་འཇིགས་སུ་རུང་བ་ཡིས། །བདུད་རྣམས་འཇོམས་མཛད་དབུ་ལྡན་ཁྱོད་ལ་འདུད ༑ ༑ ཐུགས་རྗེས་སེམས་ཅན་མཐའ་ཡས་ཚོགས་བསྒྲལ་ཞིང༌། །སངས་རྒྱས་ཀུན་དང་མཉམ་པའི་ངམ་པ་ཅན། །ཆོས་སྐུ་ཞི་བའི་ངང་ལས་མི་བསྐྱོད་ཐུགས། ། ཉམས་དགུའི་ཡོན་ཏན་ལྡན་ལ་བདག་སྐྱབས་མཆི། ཁྱོད་སྐུ་དྲན་ཞིང་གསུང་གི་རིག་སྔགས་ཀྱིས། །བདག་གི་ཉོན་མོངས་སྡུག་བསྔལ་བསལ་མོད་ཀྱི། ཁྱོད་སྐུ་དྲན་པས་བཏང་སྙོམས་བགྱིས་ལགས་གང༌། །ཐུགས་རྗེའི་མངའ་བདག་ཁྱོད་ལ་བཟོད་པར་གསོལ། །འོན་ཀྱང་བདག་གིས་གང་ལ་འབད་གྱུར་པ། །མི་བསྐྱོད་ཐུགས་ཀྱི་རིགས་གྱུར་འབའ་ཞིག་སྟེ། །མི་གཡོ་བརྟན་པའི་རང་བཞིན་ཁྱོད་ཉིད་པས ༑ ༑ འདི་ལ་བཟོད་གསོལ་ཅི་འཚལ་བྱིན་གྱིས་རློབས། །འདི་ལྟར་བུ་ཚ་རབ་ཏུ་སྡུག་བསྔལ་བས། །ཇི་ལྟར་ཁྲོས་ཀྱང་ཕ་མར་རབ་བརྩེ་ཞིང༌། །ཕན་པའི་གནས་ལ་རབ་ཏུ་འཇོག་པ་ལྟར། །བདག་ལ་རྟག་ཏུ་བྱིན་གྱིས་བརླབ་ཏུ་གསོལ།། ལོ་འགའ་བཏང་སྙོམས་བཟོད་པར་གསོལ་བ་དང༌། །དཔལ་ཆེན་འོད་པོས་གསོལ་བ་བཏབ་གྱུར་ནས། །ཐུགས་རྗེའི་ཁྲོ་ཆེན་རྒྱལ་པོར་བསྟོད་བགྱིས་པའི། ། དགེ་དེས་འགྲོ་ཀུན་ཁྱོད་དང་མཉམ་པར་ཤོག །རྗེ་བཙུན་མི་གཡོ་མགོན་པོའི་བསྟོད་པ། རིམ་པ་གསུམ་པ་འཐད་པར་ལྡན་པ་ཞེས་བྱ་བ།

ཤཱཀྱའི་དགེ་བསྙེན་གྲགས་པ་རྒྱལ་མཚན་གྱིས་ཉེ་བར་སྦྱར་བའོ། །རྫོགས་སོ།། །།༄༅། །འཇམ་དབྱངས་ཀྱི་བསྟོད་པ་རྒྱུད་གསུམ་འཁོར་ལོ་བཞུགས། ། ༄༅། །མཚུངས་མེད་བླ་མའི་ཞབས་ལ་ཕྱག་བྱས་ནས། །དུས་གསུམ་རྒྱལ་བ་ཀུན་གྱི་ཡབ་གྱུར་པའི། །འཇམ་དཔལ་འཇམ་དབྱངས་འཇམ་པའི་རྡོ་རྗེ་ལ ༑ ༑ དད་པས་བསྟོད་པ་འདི་ནི་བརྗོད་པར་བགྱི། །དྲག་པོ་འཕྲོག་བྱེད་དབྱིག་གི་སྙིང་པོ་དང༌། །སྲེག་བྱེད་མིག་སྟོང་གཙུག་གི་ནོར་བུ་ཡིས། །འཇམ་མགོན་ཞབས་ཀྱི་འདམ་སྐྱེས་རྟག་མཆོད་པ། །བདག་ཀྱང་ཁྱོད་ཀྱི་ཞབས་རྡུལ་སྤྱི་བོས་ལེན ༑ ༑ སངས་རྒྱས་ཀུན་གྱིས་རྟག་ཏུ་རབ་བསྔགས་ཤིང༌། །ས་བཅུའི་རྒྱལ་སྲས་རྣམས་དང་རང་རྒྱལ་གཙོ། །དགྲ་བཅོམ་ཆེན་པོ་ཀུན་གྱིས་རྟག་བསྟོད་མོད། ། བདག་ཀྱང་སྙན་ངག་མེ་ཏོག་སྙིམ་པས་མཆོད། །རྒྱལ་བ་ཀུན་གྱིས་རྟག་ཏུ་དགོངས་གྱུར་ཅིང༌། །འཕགས་པའི་ཚོགས་ཀྱི་ཐེ་ཚོམ་གཅོད་པ་པོ། །སྐྱེ་རྒུ་རྣམས་ཀྱི་སྐྱབས་གྱུར་བཅོམ་ལྡན་འདས། །དད་པས་རྟག་ཏུ་བདག་ནི་སྐྱབས་སུ་མཆི། ། བཙོ་མ་གསེར་དང་གུར་གུམ་མདངས་འདྲ་ཞིང༌། །རལ་གྲི་ཨུཏྤལ་གླེགས་བམ་གྱིས་མཛེས་པ། །རལ་པའི་ཅོད་པན་རིན་ཆེན་དར་གྱིས་བརྒྱན། །སྣ་ཚོགས་གདན་སྟེང་བརྗིད་པས་བཞུགས་ལ་འདུད། །རབ་དཀར་ཨནྡ་རྙིལ་དང་མ་རྒད་མཚུངས

༑ ༑ ལི་ཁྲིའི་མདོག་མཚུངས་ཕྱེད་གཟུགས་དུ་མའི་མདངས། །ནམ་མཁའི་ཁམས་ཀུན་གོམ་པ་གཅིག་གིས་གནོན། །ཕྱག་མཚན་དུ་མས་སྒེག་ལ་བདག་ཕྱག་འཚལ ༑ ༑ སངས་རྒྱས་ཐམས་ཅད་སྐྱེད་པའི་ཡབ་གྱུར་ཀྱང༌། །བྱིས་པའི་གཟུགས་འཛིན་གཞོན་ནུའི་མཚན་ལྡན་ཞིང༌། །རབ་བགྲེས་འཇིག་རྟེན་དབང་ཕྱུག་རྡོ་རྗེ་འཛིན ༑ ༑ ཀུན་གྱི་བླ་མར་མཛད་ལ་མགོས་ཕྱག་འཚལ། །འཇམ་པའི་མཚན་ལྡན་རབ་ཏུ་ཞི་བ་ཡིས། །མཐའ་ཡས་སེམས་ཅན་ཚོགས་རྣམས་བསྒྲལ་མོད་ཀྱི། ། གདུག་ཅིང་གཏུམ་པའི་འགྲོ་བ་བསྒྲལ་བའི་ཕྱིར། །གཤིན་རྗེ་འཇོམས་མཛད་ཁྱོད་ལ་མགོས་ཕྱག་འཚལ། ཁྱོད་སྐུ་ཁྲོས་པའི་རྣམ་འཕྲུལ་མཐའ་ཡས་མཛོད། །གང་མཐོང་ཁྲོ་བོ་ཀུན་གྱི་ལག་ཆ་ཤོར། །བདུད་དང་ལོག་འདྲེན་ཀུན་གྱི་སྙིང་རབ་གས ༑ ༑ ངན་འགྲོའི་སྡུག་བསྔལ་སྐེམས་པའི་དཔལ་ལ་འདུད། །ལ་ལར་དཀྱིལ་འཁོར་གཙོ་བོ་ལ་ལར་འཁོར། །ལ་ལར་སངས་རྒྱས་གྱུར་ནས་ཞིང་རྣམས་སྐྱོང༌།། རྒྱལ་བའི་སྲས་ལ་སངས་རྒྱས་སྤྲུལ་པ་འགྱེད། །ཞིང་ཁམས་དུ་མ་བ་སྤུའི་བུ་གར་སྣང་ ༑ ༑ རང་རྒྱལ་དགྲ་བཅོམ་དང་ནི་བརྟུལ་ཞུགས་བཟང༌། །ལ་ལར་ཚངས་དབང་འཇུག་སེལ་ལ་སོགས་པ། །རྣམ་འཕྲུལ་མཐའ་ཡས་མཛད་པ་དུ་མ་ཡིས། ། མ་ལུས་སེམས་ཅན་དོན་མཛད་ཁྱོད་ལ་འདུད། །འཇམ་པའི་གསུང་ལྡན་རིག་བྱེད་དྲན་པའི་དབྱངས། །ཡི་གེ་ལྔ་ནི་ཆོས་རྣམས་ཀུན་གྱི་སྒོ། །བློ་མཆོག་ཡི་གེ་གཅིག་པའི་གསུང་གིས་ནི། །འགྲོ་བ་མཐའ་དག་སྒྲོལ་ལ་མགོས་ཕྱག་འཚལ། །ཨོཾ་གྱི་ང་རོ་འཇམ་པས་རབ་དྲངས་ནས། །དྲག་པོའི་ཡི་གེ་སུམ་ཅུ་གཉིས་ལ་སོགས། །རབ་ཟབ་རིག་སྔགས་དུ་མའི་ཚོགས་རྣམས་ཀྱིས། །གདུག་པའི་ཚོགས་འཇོམས་དབྱངས་ལ་བདག་ཕྱག་འཚལ། །ཆོས་སྐུ་རབ་ཏུ་ཞི་བ་འཇམ་པའི་ངང༌། །གཉིས་མེད་ལོངས་སྤྱོད་རྫོགས་པ་རྡོ་རྗེའི་སྐུ། །ཟུང་འཇུག་ཐུགས་རྗེ་ཆེན་པོས་འགྲོ་དོན་མཛད ༑ ༑ ཡེ་ཤེས་ལྔ་ཡི་ཐུགས་ལ་བདག་ཕྱག་འཚལ། །སངས་རྒྱས་གངྒཱའི་ཀླུང་གི་བྱེ་སྙེད་ཀྱི། །མཚན་རྣམས་བསྐལ་པར་བརྗོད་པའི་བསོད་ནམས་པས།

། འཇམ་དཔལ་ལན་ཅིག་བརྗོད་པ་ཆེས་མཆོག་ཅེས། །བདེན་པར་གསུང་གིས་བདག་ལ་བྱིན་གྱིས་རློབས། །སྐོམ་པས་ཉེན་པའི་འགྲོ་བ་དུ་མ་ཞིག །ཆུ་ཀླུང་ཆེན་པོའི་དྲུང་དུ་ལྷགས་གྱུར་ཏེ། །འཐུངས་པས་རབ་ཚིམས་དགའ་བར་གྱུར་མོད་ཀྱང་ ༑ ༑ ཆུ་ལ་བྲི་བར་གྱུར་པ་ཅུང་ཟད་མེད། །དེ་བཞིན་འཇམ་དབྱངས་ཆོས་ཀྱི་རྒྱ་མཚོ་ལ། །རྒྱལ་བ་རྒྱལ་སྲས་རང་རྒྱལ་དགྲ་ལས་རྒྱལ། །སྐྱེ་བོའི་ཚོགས་ཀྱིས་བསྟོད་པར་གྱུར་མོད་ཀྱང༌། །ཡོན་ཏན་རྒྱ་མཚོ་མི་ཟད་ཁྱོད་ལ་འདུད། །སྲིད་པར་འདོད་པའི་སྡུག་བསྔལ་ཞི་མཛད་ཅིང༌། །རིགས་ཅན་གསུམ་ནི་རང་རང་ས་ལ་འཇོག ༑ ཀུན་ཀྱང་རིམ་གྱིས་སངས་རྒྱས་སར་འཇོག་པའི། །ཕྲིན་ལས་མཐའ་ཡས་ཁྱོད་ལ་ཕྱག་འཚལ་ལོ། །དེ་ལྟར་འཇམ་དབྱངས་བསྟོད་པའི་བསོད་ནམས་ཀྱིས ༑ ༑ མཁའ་མཉམ་སེམས་ཅན་ཀུན་གྱི་སྣང་བ་ལ། །འཇམ་དབྱངས་ཡེ་ཤེས་ཉི་མ་ཤར་གྱུར་ཏེ། །འགྲོ་བའི་མ་རིག་དཔྱིས་འབྱིན་བྱེད་པར་ཤོག །སྐྱེ་བོ་བདག་འཛིན་མུན་པས་རབ་གཡོགས་ནས། །སྤྲོས་བྲལ་ཐར་པའི་བདེ་གནས་མི་ཤེས་པ ༑༑ དེ་དག་ཀུན་ལ་ཟུང་འཇུག་བདེ་བའི་ལམ། །ཡེ་ཤེས་སྒྲོན་མ་རྟག་ཏུ་སྟོན་པར་ཤོག ༑ བྱང་ཆུབ་སེམས་ཀྱི་རིན་ཆེན་ལས་བྱུང་བའི། །བདག་ཀྱང་བློ་མཆོག་འཇམ་དབྱངས་ཉིད་གྱུར་ནས། །ནམ་མཁའི་མཐའ་དང་མཉམ་པའི་སེམས་ཅན་རྣམས ༑ ༑ དྲི་མེད་སངས་རྒྱས་ས་ལ་འཇོག་པར་ཤོག །རྗེ་བཙུན་འཕགས་པ་འཇམ་པའི་དབྱངས་ཀྱི་བསྟོད་པ་རྒྱུད་གསུམ་གྱི་འཁོར་ལོ་ཞེས་བྱ་བ་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱན་མཚན་གྱིས་ཉེ་བར་སྦྱར་བ་འདི་ཡོངས་སུ་རྫོགས་སོ། ། ¡Ã ཉེས་པ་མཆིས་ན་བླ་མ་དམ་པ་རྣམས་ཀྱི་སྤྱན་སྔར་བཤགས་ཤིང༌། དགེ་བ་རྣམས་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་རྣམ་པ་ཐམས་ཅད་མཁྱེན་པའི་སངས་རྒྱས་སུ་བསྔོའོ། ། ( ¡¶ ལུ ¡· - ཉེས་པ་ ་་་་་་ སུ་བསྔོའོ།། ) ༄༅། །ཨ་ར་པ་ཙ་ནའི་སྒྲུབ་ཐབས་ཚིགས་བཅད་བཞུགས། ། ༄༅། །ཨ་ར་པ་ཙ་ནའི་སྒྲུབ་ཐབས། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ།

།གང་སྐུ་གཞོན་ནུའི་ཚུལ་འཆང་འཆར་ཀའི་ཉི་མ་ལྟར་དམར་བ། །མི་ཤེས་ལྡོངས་པའི་འགྲོ་བའི་རྩ་ལག་གཅིག་པུ་རབ་ཏུ་དཔའ།། འཇམ་མགོན་བླ་མའི་ཞབས་ལ་ཕྱག་འཚལ་ནས་ནི་མགོན་པོ་དེའི། །མཉེས་བྱའི་རིམ་པ་དང་པོར་ལྡན་པ་བདག་གིས་བྲི་བར་བྱ། །རིག་པ་འཛིན་པས་ཡིད་འོང་ཤིན་ཏུ་དབེན་པའི་གནས། །གང་ཡང་རུང་བར་འཇམ་པའི་སྟན་ལ་རབ་འདུག་ལ ༑ ༑ འགྲོ་བའི་མི་ཤེས་བསལ་ཕྱིར་འཇམ་དབྱངས་ཉིད་བྱ་ཞེས། །མཉམ་མེད་བྱང་ཆུབ་སེམས་ནི་རྣམ་པར་བསྒོམ་པར་བྱ། །དེ་ཡི་རྗེས་སུ་སྙིང་ནང་པདྨ་ཟླ་དབུས་སུ། །བཞི་པའི་བཞི་པ་ང་རོ་བཞི་དང་བཅུ་དྲུག་ལྡན། །གུར་གུམ་མདོག་འདྲ་ཡིད་ཀྱི་སྒྲིབ་སེལ་བསམ་དེ་ཡི། །འོད་ཀྱིས་ལུས་ཀུན་རབ་གང་དག་པའི་ཤེལ་ལྟར་བསམ། །དེ་མ་ཐག་ཏུ་རང་ཉིད་མགོན་པོ་འཇམ་པའི་དབྱངས། །ལང་ཚོ་རྒྱས་ཤིང་བརྒྱད་གཉིས་ལོན་པའི་ཚུལ་འཆང་བ། །གསེར་བསྲེགས་མདོག་འདྲ་ཀུན་ནས་འོད་རབ་གསལ་བའི་སྐུ། །སྒེག་ཅིང་མཛེས་པའི་སྐུ་ནི་བརྗིད་ཅིང་འགྱྀང་བག་ཅན། །སྤྱན་ཡངས་ཟུར་གྱིས་གཟིགས་ཤིང་ཅུང་ཟད་བཞད་ཅིང་འཛུམ ༑ ༑ ཟུར་ཕུད་ལྔ་ལྡན་སྙན་གོང་ཨུཏྤལ་དར་དཔྱངས་ཅན། །རིན་ཆེན་ཅོད་པན་འོད་གསལ་བདེ་བར་གཤེགས་པས་མཛེས། །དཔའ་བོ་ཐུགས་རྗེ་ལྡན་པའི་རྒྱབ་ཏུ་བསིལ་ཟེར་ཅན། །སྣ་ཚོགས་དར་བསྣམས་རིན་ཆེན་རྒྱན་ཀུན་འོད་འབར་བ ༑ ༑ ཨུཏྤལ་གླེགས་བམ་རལ་གྲི་རབ་ཏུ་འཛིན་པའི་ཕྱག །ཆུ་སྐྱེས་ཟླ་དབུས་སྐྱིལ་མོ་ཀྲུང་གིས་ལེགས་བཞུགས་ཤིང༌། །སྣ་ཚོགས་འོད་ཀྱིས་མཁའ་ཀུན་འགེངས་པར་བསམ་པར་བྱ། །དེ་ནས་སྔར་གསུངས་ཡི་གེས་དབུས་མཚན་རི་བོང་ཅན། །པདྨ་ལ་གནས་སྙིང་དབུས་ངེས་བསམ་ཡིག་འབྲུའི་མཐར། །སྔོན་དུ་ཨོཾ་སྔགས་ཨ་ར་པ་ཙ་ན་དྷཱིཿདགོད། །ལྕེ་ལ་ཡང་ནི་མཛེས་པའི་དྷཱིཿཡིག་གིས་མཚན་ཏེ། །དེ་ལྟར་ཡི་གེའི་ཚོགས་ཀུན་རིན་ཆེན་སྒྲོན་མ་ལྟར། །རབ་ཏུ་གསལ་ཞིང་འབར་བལྟས་གཡེང་བ་བྲལ་བས་བཟླས། །དེ་མཐར་རང་ལུས་འབར་གསལ་རབ་ཏུ་བརྗིད་པའི་དྷཱིཿ

།དེར་གཏད་ཡིད་ཀྱིས་སྲོག་གཅིག་བརྒྱ་རྩ་བརྒྱད་དུ་བཟླས། །དགེ་བའི་རྩ་བ་སེམས་ཅན་རྣམས་ལ་རྒྱ་ཆེར་བསྔོ། །ལངས་ནས་འཇམ་དཔལ་ཉིད་ཡིན་བསམས་ནས་མཆོད་ཅིང་བསྟོད། །འཁྲིག་དང་བརྫུན་སོགས་མི་དགེ་ཀུན་དང་ཆང་ལ་སོགས། །དམེ་བག་ཟས་ཀུན་སྤངས་ཏེ་རིག་པའི་རྒྱལ་པོ་བསྒྲུབ། །གནམ་ལྕགས་རླུང་དྲག་གཅན་གཟན་ལ་སོགས་མཚན་མ་ངན།། གལ་ཏེ་མཐོང་ན་ཁྲོ་བོའི་རྒྱལ་པོས་ཤིན་ཏུ་བསྲུང༌། །རལ་གྲི་ཨུཏྤལ་བསྲེལ་ཞིང་འབར་བའི་མེ་སོགས་མཚན། །མཐོང་ན་གྲུབ་ཉེའི་ལྟས་སུ་མཁས་པས་ཤེས་པར་བྱ ༑ ༑ བཟང་དང་བཟང་མིན་ངན་དང་ངན་མིན་ཀུན་སྤངས་ཏེ། །རྩེ་གཅིག་ཉིད་དུ་གཡེང་བྲལ་ཐུན་བཞིའི་རིམ་ངེས་པ། །གང་གིས་ལོ་ཕྱེད་རྒྱུན་མི་འཆད་པར་འབད་པའམ། །འབུམ་ཕྲག་བརྒྱད་བརྗོད་པས་ནི་ངེས་པར་འགྲུབ་པར་འགྱུར། ། དེ་མ་ཐག་ཏུ་ཐུབ་དཀའི་རྩོད་པ་དག་ལས་རྒྱལ་འགྱུར་ཞིང༌། །འགྲན་ཟླ་མེད་པའི་སྙན་ངག་མཁན་དུ་ཡང་ནི་འགྱུར། །ཚིགས་བཅད་བརྒྱ་ནི་དེ་ཡི་མོད་ལ་བྱེད་ཅིང་སྨྲ ༑ ༑ གཞན་ཡང་ཡིད་ལ་འདོད་པ་མ་ལུས་དེས་འགྲུབ་པའོ། །རྟོག་པའི་རླུང་སྤངས་བླ་མའི་ལུང་ཉིད་ལས། །བསྡེབས་ལེགས་ངག་གིས་བརྒྱན་པ་འདི་བྱས་པའི ༑ ༑ དགེ་བ་གང་ཐོབ་དེས་ནི་འགྲོ་བ་ཀུན། །མགོན་པོ་འཇམ་པའི་དབྱངས་ཉིད་འགྲུབ་པར་ཤོག །ཨ་ར་པ་ཙ་ནའི་སྒྲུབ་ཐབས་ཞེས་བྱ་བ་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་སྦྱར་བ་རྫོགས་སོ། ། ༄༅། །མཚན་བརྗོད་འདོན་ཐབས་བཞུགས། །༄༅། །བཅོམ་ལྡན་འདས་འཇམ་པའི་དབྱངས་ལ་ཕྱག་འཚལ་ལོ། ། མཚན་ཡང་དག་པར་བརྗོད་པ་འདོན་པའི་གདམས་ ( ¡¶ ལུ ¡· + ནི་སྐྱབས་སུ་འགྲོ་བ་དང༌། སེམས་བསྐྱེད་པ་སྔ་མ་བཞིན་དུ་བྱས་ལ། འདོན་པའི་གདམས་ ) ངག་ལ་གསུམ། གསང་སྔགས་སུ་གདོན་པ་དང༌། བདག་མེད་པའི་ངང་ལས་གདོན་པ། ཆེ་བའི་ཡོན་ཏན་དུ་གདོན་པའོ། །དང་པོ་ལ་གཉིས། འཇམ་དཔལ་གྱི་རྣལ་འབྱོར་གྱིས་གདོན་པ་དང་ ༑ ཡི་དམ་ལྷའི་ང་རྒྱལ་གྱིས་གདོན་པའོ། །དང་པོ་ནི་སྐྱབས་སུ་འགྲོ་བ་དང༌།

སེམས་བསྐྱེད་པ་སྔོན་དུ་སོང་ནས། རང་སྐད་ཅིག་གིས་འཕགས་པ་འཇམ་དཔལ། སྐུ་མདོག་དམར་སེར་ཞལ་གཅིག་ཕྱག་བཞི་པ། གཡས་རལ་གྲི་དང༌། གཉིས་པ་མདའ ༑ གཡོན་དང་པོ་ན་པུསྟི་དང༌། གཉིས་པ་གཞུ་འཛིན་པ། ཟླ་བའི་རྒྱབ་ཡོལ་ཅན། པདྨའི་གདན་ལ། རྡོ་རྗེ་སྐྱིལ་ཀྲུང་གིས་བཞུགས་པ། དར་སྣ་ཚོགས་ཀྱི་ ( ¡¶ ལུ ¡· + སྟོད་གཡོགས་དང་ ) ཤམ་ཐབས་ཅན། རིན་པོ་ཆེའི་རྒྱན་གྱིས་བརྒྱན་པ། མི་བསྐྱོད་པས་དབུར་བརྒྱན་པ་ ( ¡¶ ལུ ¡· + ཟླ་བའི་རྒྱབ་ཡོལ་ཅན་དུ་ ) བསྒོམས་ལ། ཐུགས་ཀར་ ( ¡¶ ལུ ¡· + ཟླ་བའི་དཀྱིལ་འཁོར་གྱི་སྟེང་དུ་ ) ཨ་བསམ། ( ¡¶ ལུ ¡· + ཨ་དེ་ལས་དེ་ནས་དཔལ་ལྡན་རྡོ་རྗེ་འཆང༌། །ཞེས་བྱ་བ་ལ་སོགས་པའི་ ) ཚིག་ཐམས་ཅད་ཨ་ལས་སྐྱེས་ཤིང་མི་དམིགས་པར་བསམས་ལ་འདོན། ཤེས་རབ་རལ་གྲི་མདའ་གཞུ་ཐོགས་ཞེས་པའི་གདམས་ངག་གོ །ཡི་དམ་ལྷའི་ང་རྒྱལ་གྱིས་འདོན་ན། ཁྲོ་བོ་ཡིན་ན་སྙིང་གར་ཉི་མའི་ ( ¡¶ ལུ ¡· + དཀྱིལ་འཁོར་གྱི་ ) སྟེང་དུ་ ( ¡¶ ལུ ¡· + ཨ་ ) བསམ། ཞི་བ་ཡིན་ན་ཟླ་བའི་སྟེང་དུ་བསམ། ཚིག་ཐམས་ཅད་ཨ་ལས་སྐྱེས་ཤིང་མི་དམིགས་པར་ ¡Ã བསམས་ལ་ ( ¡¶ ཞ ¡· - བསམས་ལ་ ) འདོན། རྡོ་རྗེ་ཉི་མ་སྣང་བ་ཆེ། །རྡོ་རྗེ་ཟླ་བ་དྲི་མེད་འོད། །ཅེས་པའི་གདམས་ངག་གོ ། ( ¡¶ ལུ ¡· + གཉིས་པ་ ) བདག་མེད་པའི་ངང་ལས་འདོན་ན། ¡Ã སྐྱབས་འགྲོ་སེམས་བསྐྱེད་སྔོན་དུ་སོང་བས། ( ¡¶ ལུ ¡· - སྐྱབས་འགྲོ་སོང་བས། ) ཆོས་ཐམས་ཅད་རྨི་ལམ་ལྟ་བུ་སྒྲ་བརྙན་དང་བྲག་ཆ་ལྟ་བུར་ཤེས་པར་བྱས་ལ་འདོན་ནོ ༑ ༑ སྟོང་ཉིད་སྨྲ་བའི་ཁྱུ་མཆོག་སྟེ། །ཟབ་ཅིང་རྒྱ་ཆེ་སྒྲ་སྒྲོགས་པ། །ཞེས་པའི་གདམས་ངག་གོ ། ( ¡¶ ལུ ¡· + གསུམ་པ་ ) ཆེ་བའི་ཡོན་ཏན་དུ་འདོད་ན། སྐྱབས་འགྲོ་སེམས་བསྐྱེད་སྔོན་དུ་སོང་བས། ( ¡¶ ལུ ¡· + བདག་ཐ་མལ་པའམ་ཡང་ན་ཡིད་དམ་གྱི་ལྷ་གཞན་དུ་བསྒོམས། ) མདུན་གྱི་ནམ་མཁར་འཕགས་པ་འཇམ་དཔལ་ ( ¡¶ ལུ ¡· + ཕྱག་བཞི་པ་ ) བསམ ༑ ( ¡¶ ལུ ¡· + དེ་ལ་ཡིད་ཀྱི་མཆོད་པ་དང་བསྟོད་པ་བྱས་ལ། དེ་ལ་དུས་གསུམ་གྱི་ ) སངས་རྒྱས་དང་བྱང་ཆུབ་སེམས་དཔའ།

ཉན་ཐོས་དང༌། རང་སངས་རྒྱས་དང༌། ཚངས་པ་དང་དབང་ཕྱུག་ ( ¡¶ ལུ ¡· + འཇིག་རྟེན་དང་ ) འཇིག་རྟེན་ལས་འདས་པའི་ལྷ་ཐམས་ཅད་འཕགས་པ་འཇམ་དཔལ་ཡིན་པར་བསམས་ལ་ ¡Ã འདོན་ནོ། །འཇོག་པའི་དུས་སུ་མཆོད་པ་བྱས་ལ་རང་བཞིན་པར་གཤེགས་སུ་གསོལ། ( ¡¶ ལུ ¡· དེས་བསྟོད་ཅིང་གསོལ་བ་གདབ་པ་དང་དངོས་གྲུབ་བླང་བའི་བསམ་པས་མདོ་ཐོན་པ་དང་མདུན་གྱི་འཇམ་དཔལ་ལ་བཟོད་པར་གསོལ་བར་བསམ་ཞིང་རང་བཞིན་གྱི་གནས་སུ་གཤེགས་སུ་གསོལ་བར་བྱའོ། ། ) རྟེན་ཐམས་ཅད་ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད། །ཅེས་པའི་གདམས་ངག་གོ །མདོ་བཏོན་དགེ་བའི་རྩ་བ་སངས་རྒྱས་སུ་བསྔོ། ཐུན་མོང་བ་ཆེ་བའི་ཡོན་ཏན་དུ་དམིགས་ལ་འདོན་པར་བྱའོ། །རྗེ་བཙུན་གྲགས་པ་རྒྱལ་མཚན་གྱི་ཞལ་སྔ་ནས་མཛད་པའོ།། །། རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་བཞི་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 594PAGE 595