བཟླས་ལ་བཞག དེ་ནས་ཐབ་ཁུང་ལས་དང་མཐུན་པའི་མེ་ཏོག་དང་དྲིས་བསང་གཏོར་བར་བྱས་ལ། མཆོད་པ་ལ་སོགས་པས་བསང་ཞིང་བྱིན་གྱིས་བརླབས་ལ། ལས་དང་མཐུན་པའི་བུད་ཤིང་གིས་བརྩིགས་ལ། ལས་དང་མཐུན་པའི་མེ་བླངས་ལ་བསང་ཞིང་བཅུག་ལ་རླུང་ཡབ་ཀྱིས་སྦར། དེ་ནས་མར་གྱི་དགང་བླུགས་གསུམ་གྱིས་ཀྱང་སྦར་ལ་ལྟས་བརྟགས་ནས། ཨོཾ་ཨི་དཾ་ཀུ་ཤ་ཞེས་བྱ་བ་ལ་སོགས་པའི་སྔགས་ཀྱིས་ཀུ་ཤ་དགྲམ། དེ་ནས་ཨོཾ་ཏྲཱྃ་ཨཱྃ་ཧཱུྃ་ཞི་རྒྱས་དབང་དྲག་ཡང་ན་ཧཱུྃ་ཁ་དོག་བཞི་ལས་ཐབ་བསྐྱེད། རྃ་ལས་མེ་བསྐྱེད། མེ་གསེབ་ཏུ་ཨ་ལས་དབྱུག་ཏོ། དེ་ལ་ཨས་མཚན་པ་ལས་འཇིག་རྟེན་པའི་མེ་ལྷ་ར་སྐྱེས་ལ་ཆིབས་པ། སྐུ་མདོག་དམར་སེར་ཞལ་གཅིག་པ་ཕྱག་བཞི་པ། གཡས་པ་ན་རྡོ་རྗེ་དབྱུག་ཏོ། གཡོན་བགྲང་ཕྲེང་དང་གུནྡྷེ་བསྣམས་པ་བསམ་ལ། དད་པ་དང་ནི་དམ་ཚིག་གིས། །ཚུར་སྤྱོན་ཚུར་སྤྱཽན་འབྱུང་པོ་ཆེ། །ཞེས་བྱ་བ་ལ་སོགས་པས་ཡེ་ཤེས་པ་སྤྱན་དྲངས། དགུག་གཞུག་བྱ། མཆོད་ཡོན་དང་ཞབས་བསིལ་དབུལ། རྒྱ་བཞིས་གདབ། དབང་བསྐུར། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱི་བྱིན་གྱིས་བརླབས།། གལ་ཏེ་དམ་ལ་འདས་གྱུར་ན། །འཇིགས་པར་འདི་ལ་ཐེ་ཚོམ་མེད། །ཅེས་བྱ་བས་དམ་ལ་བཞག་ལ། ལས་བཅོལ་ཉེ་རེག་བྱིན་ལ་མཆོད། ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །ཅེས་བྱ་བ་ལ་སོགས་པས་བསྟོད། དེ་ནས་ལས་དང་རྗེས་སུ་མཐུན་པའི་ཡམ་ཤིང་ལ་སོགས་པ་དབུལ་ཞིང་མཐར་མཆོད་བསྟོད་བྱས་ལ། འཐོར་འཐུང་ལ་སོགས་པ་བྱིན་ལ་འཇིག་རྟེན་པའི་མེ་ལྷ་འབར་བའི་རྣམ་པར་བཏང༌། དེ་ནས་འཇིག་རྟེན་ལས་འདས་པའི་མེ་ལྷ་མཆོད་པའི་རིམ་པ་ནི་རྩ་བའི་སྔགས་ཀྱིས་ཐབས་བསང་བའམ་མ་བསངས་ཀྱང་བཏུབ་སྟེ། ཐབ་དེ་ཡྃ་ལས་རླུང་གི་དཀྱིལ་འཁོར་ནས་བཟུང་སྟེ། འབྱུང་བ་རིམ་བརྩེགས་དང༌། དེར་སུྃ་ལས་རི་རབ་བསྐྱེད། ཡང་ན་དེ་དག་མ་བསྐྱེད་ཀྱང་རུང་སྟེ། ཉི་མའི་དཀྱིལ་འཁོར་གྱི་སྟེང་དུ་བྷྲཱུྃ་ལས་གཞལ་ཡས་ཁང་གདན་དང་བཅས་པ་བསམ་མོ།

།དེར་དཔལ་རྡོ་རྗེ་འཇིགས་བྱེད་དམ་ཚིག་སེམས་དཔར་བསྐྱེད་པ་དང༌། གནས་གསུམ་བྱིན་གྱིས་བརླབ་པ་དང༌། ཡེ་ཤེས་པ་ཚུལ་བཞིན་དུ་བཞུག་པ་དང༌། སྔར་བུམ་པ་ལྷག་གནས་ལྷར་བསྐྱེད་ལ་དེ་སུམ་ཅུ་སོ་གཉིས་པ་བཟླས་པའི་ཆུས་མེ་ལོང་ལ་དབང་བསྐུར་བའི་བུམ་པའི་ཆུས་བཀྲུ་ཞིང༌། ཇི་ལྟར་བལྟམས་པ་ཙམ་ཞེས་བརྗོད་ཅིང་དབང་བསྐུར་བའམ། ཡང་ན་བུམ་པའི་ཆུས་ཐབ་ཏུ་གཏོར་ཞིང་དབང་བསྐུར་བའི་མཐར་ཞི་བ་ལ་རྣམ་པར་སྣང་མཛད། རྒྱས་པ་ལ་རིན་ཆེན་འབྱུང་ལྡན༌། དབང་ལ་སྣང་བ་མཐའ་ཡས། དྲག་པོ་ལ་མི་བསྐྱོད་པས་དབུར་བརྒྱན་པར་བསམ་མོ། །དེ་བཞིན་དུ་ལས་བཞིའི་བྱེ་བྲག་གིས་རྩ་བའི་ཞལ་ཡང་འགྱུར་བར་ཤེས་པར་བྱའོ། །དེ་ནས་ཨརྒྷཾ་ལ་སོགས་པས་མཆོད་ཅིང་ནང་གི་མཆོད་པས་ཀྱང་མཆོད་ལ། བསྟོད་པས་ཀྱང་བསྟོད་དེ། ཨོཾ་ཧཱུྃ་གིས་འཐོར་འཐུང་སྦྱིན། དེ་ནས་བསྲེག་རྫས་རྣམས་རིམ་པས་དབུལ་ཏེ། ཡམ་ཤིང་ནི་འོད་ཀྱི་དཀྱིལ་འཁོར་ལ་དབུལ་ལོ། །རྫས་ཆོས་རྣམས་ནི་སྔར་འཇིག་རྟེན་པའི་མེ་ལྷ་ལ་མཆོད་པའི་རིམ་པ་ཇི་ལྟ་བ་བཞིན་འདིར་ཡང་ཤེས་པར་བྱའོ། །དེ་ལ་དབུལ་བའི་སྔགས་ནི་འདི་ཡིན་ཏེ། ཨོཾ་ཧྲཱིཿཥྟི་ཝི་ཀྲྀ་ཏཱ་ན་ན་ཧཱུྃ་ཕཊ། ཨགྣ་ཡེ་སརྦ་པཱ་པཾ་ཤཱནྟིཾ་ཀུ་རུ་སྭཱ་ཧཱ་ཞེས་བྱ་བ་ནི་ཞི་བའི་ཕྱོགས་ལ་མར་གྱི་སྔགས་སོ། །དེ་བཞིན་དུ་བསྲེག་རྫས་ཐམས་ཅད་ལས་ལ་བསྒྲུབ་པ་དང་པོར་ལྷའི་སྔགས་དང་བར་དུ་རྫས་ཀྱི་སྔགས་དང་ཐ་མར་ལས་ཀྱི་སྔགས་གསུམ་དུ་སྦྲགས་ལ་བྱའོ། །ལས་སྒྲུབ་པའི་ལས་ཀྱི་ཤམ་བུ་ནི་གོང་དུ་བརྗོད་པས་འདིར་མ་བྲིས་སོ། །དེའང་ཕྱིའི་པཱུ་ཛ་དང་ནང་གི་པཱུ་ཛས་ཀྱང་མཆོད་ཅིང་བསྟོད་དེ། ཆོ་ག་ལྷག་པ་དང་མ་ཚང་བ་ཁ་བསྐང་བའི་ཕྱིར་བཟོད་པར་གསོལ་ལ། ལས་དང་མཐུན་པའི་སྐུ་མདོག་དང་མ་ཧེའི་ཞལ་བསྒྱུར་བ་དེའི་ཁ་དོག་སོ་སོ་ལ་དམིགས་ཏེ་རྩ་བའི་སྔགས་ལ་སོགས་པ་གསུམ་འཆར་ལ། ལས་ཀྱི་ཤམ་བུ་དང་བཅས་པ་ཅུང་ཞིག་བཟླའོ། །དེ་ནས་འཐོར་འཐུང་ཕུལ་ཏེ་ཡེ་ཤེས་སེམས་དཔའ་གཤེགས་སུ་གསོལ་ལ།

དམ་ཚིག་པར་རང་ལ་བསྡུའོ། །དེ་ཙམ་གྱིས་ནི་འཇིག་རྟེན་ལས་འདས་པའི་ལྷ་མཆོད་པའོ། །མཇུག་གི་ཆོ་ག་ནི་སྔར་གཏོར་མ་བཤམས་པ་གྲུབ་ན་དུར་ཁྲོད་བརྒྱད་ལ་བར་འདིར་དབུལ་ལོ། །མ་གྲུབ་ན་འཇིག་རྟེན་པའི་མེ་ལྷ་ཐབ་ཏུ་དམིགས་ལ། ཕྱི་ནང་གི་མཆོད་པས་མཆོད་ཅིང༌། བསྲེག་རྫས་ལྷག་མ་རྣམས་རེ་རེ་ཞིང་ལན་གསུམ་མམ་བདུན་ལ་སོགས་པ་སྔ་མའི་རིམ་པས་དབུལ་ཏེ། ཡང་མཆོད་བསྟོད་བྱས་ལ། དེ་ནས་བཟོད་པར་གསོལ་ལོ། །འཐོར་འཐུང་སྦྱིན་ལ། མེ་ལྷ་ཁྱེད་ཀྱིས་རང་གཞན་དོན

༑ ༑ བསྒྲུབ་པ་ཚུལ་བཞིན་བྱས་ཟིན་གྱིས། །རང་གནས་བདེ་བར་གཤེགས་ནས་ཀྱང༌། །སླར་ཡངའབྱོན་པར་དངོས་གྲུབ་མཛོད། །ཅེས་པའི་ཚིག་བརྗོད་ལ། ཨོཾ་ཨགྣ་ཡེ་ཡ་ ( ¡¶ ཞ ¡· ཨེ་ ) ཧི། ཞེས་བརྗོད་ལ་ཕྱག་རྒྱ་དང་བཅས་པས་གཤེགས་སུ་གསོལ་ལོ། །དེ་ནས་རང་ཉིད་བསྲུངབར་བྱ་བའི་ཕྱིར་གནས་གསུམ་བྱིན་གྱིས་བརླབས་ལ། སླར་ཡང་ཡི་གེ་བརྒྱ་པ་བརྗོད་པར་བྱའོ། །སྦྱིན་སྲེག་ཤིན་ཏུ་བསྡུས་པ་བྱེད་པར་འདོད་ན། སྦྱོར་བ་དངོས་གཞི་མཇུག་གསུམ་མོ། །སྦྱོར་བ་ལ་ཆོ་ག་རྒྱས་པ་དང་མཐུན་ནོ། །དངོས་གཞི་ལ་བདག་རང་ལྷའི་རྣལ་འབྱོར་རྫོགས་པར་བསྒོམས་ཏེ་མེ་སྦར་ལ་ཐབ་བསངས་ཏེ་མེ་ལྷ་ཞལ་གཅིག་ཕྱག་གཉིས་པ་སྐད་ཅིག་མས་བསྒོམས་ལ། དེ་ནས་རྒྱུད་ནས་གསུངས་པའི་ལས་གང་བསྒྲུབ་པའི་རྫས་གཅིག་གམ་གསུམ་མམ་ལྔ་དབུལ་ཏེ། སྔགས་ནི་ཨོཾ་ཨགྣ་ཡེ་ཆེ་གེ་མོ་མཱ་ར་ཡ་ཕཊ་ཅེས་བྱ་བ་ལ་སོགས་པས་དབུལ་ཏེ། རྫས་སྔགས་ཀྱང་ ( ¡¶ ཞ ¡· + མི་ ) དགོས་ ( ¡¶ ཞ ¡· པར་ ) གསུང༌། གོང་འོག་གཉིས་ཀའི་མཆོད་བསྟོད་ཀྱང་མེད་དོ། །དེ་ནས་འབར་བར་ཐིམ་པར་བསམ། དེ་ནས་འཇིག་རྟེན་ལས་འདས་པའི་མཆོད་པ་ནི་དཔལ་རྡོ་རྗེ་འཇིགས་བྱེད་སྐད་ཅིག་གིས་ཐབ་ཏུ་བསྒོམས་ལ། ཡང་སྐད་ཅིག་གིས་རྩ་ཞལ་ལས་དང་མཐུནཔར་བསྒྱུར་ཏེ། ལས་གང་བསྒྲུབ་པའི་རྫས་རྒྱུད་ནས་གསུངས་པ་བཞིན་དུ་གཅིག་པུ་དབུལ་ལོ། །ལྷ་སྔགས་ཡི་གེ་བཅུ་པའམ། ཡང་ན་ཨོཾ་སརྦ་ཏ་ཐཱ་ག་ཏ་ཤྲཱི་བཛྲ་བྷཻཾ་ར་བ་ཆེ་གེ་མོ་མཱ་ར་ཡ་ཕཊ་ལ་སོགས་པ་ལས་དང་མཐུན་པའི་སྤེལ་ཚིག་གིས་བྱའོ། །བསྲེག་རྫས་དབུལ་བ་རྫོགས་པ་དང༌། ལྷ་དེ་བདག་རང་ལ་བསྡུས་ཏེ། ཡང་མེ་ལྷ་ལ་བསྲེག་རྫས་གསུམ་མམ་ལྔ་དབུལ་ཏེ། འདོད་པའི་དོན་ལ་གསོལ་བ་གདབ། མེ་ལྷ་གཤེགས་སུ་གསོལ།། །།རྒྱུད་ནས་ཇི་ལྟར་འབྱུངབའི་ཚུལ་གྱིས་སྦྱིན་སྲེག་བྱེད་པར་འདོད་པས། དང་པོ་ཕྲིན་ལས་བཞི་ཡན་ལག་དང་བཅས་པའི་ཐབ་རཻ་ཁས་ཡོངས་སུ་བཅད་དེ། དེ་ཉིད་ལས་བྱུང་བའི་ཚུལ་གྱིས་བུད་ཤིང་ཡང་བརྩེགས་ལ་བསྲེག་རྫས་རེ་རེས་ལས་གྲུབ་པ་ཡིན་པས།

དེ་ཡང་ཇི་ལྟ་བ་བཞིན་བཤམས་ལ། མཆོད་པ་རྣམས་ནི་ཡིད་ལས་བྱུང་བའི་ཚུལ་གྱི་མཆོད་པས་ཆོག་སྟེ་བཤམ་མི་དགོས། དེ་ནས་དུས་དང་འབྲེལ་བའི་ལྷའི་རྣལ་འབྱོར་རྫོགས་པར་བསྒོམས་ལ། མ་ཧེའི་ཞལ་ཡང་ལས་དང་མཐུན་པར་གྱུར་ཏེ། ལས་ཀྱི་ཤམ་བུ་དང་བཅས་པའི་སྔགས་ཅུང་ཟད་ཙམ་བཟླས། དེ་ནས་མདུན་གྱི་ཐབ་ཀྱི་བུད་ཤིང་ལ་མེ་རབ་ཏུ་སྦར་ཏེ་ཐབ་ཏུ་ཁྲོ་བོ་རྡོ་རྗེ་འཇིགས་བྱེད་ལས་དང་མཐུན་པར་བསྐྱེད་ལ་ཡིད་ལས་བྱུང་བའི་མཆོད་པས་མཆོད ༑ དེ་ནས་བཅོམ་ལྡན་འདས་ཞལ་གདངས་པར་དམིགས་ཏེ། སྙིང་པོ་དང་རྩ་སྔགས་གཞུང་ནས་འབྱུང་བ་གང་རུང་ལས་ཀྱི་ཤམ་བུ་དང་བཅས་པས། བསྲེག་རྫས་གཞུང་ནས་འབྱུང་བ་བརྒྱ་རྩ་བརྒྱད་ལ་སོགས་པ་བསྲེགས་པ་ལས་དེ་དང་དེ་འགྲུབ་པ་ཁོ་ནར་ངེས་སོ། །མཐར་ནི་མཆོད་པ་བྱས་ཀྱང་རུང་མ་བྱས་ཀྱང་རུང་སྟེ། ཐབ་ཀྱི་ལྷ་བདག་ཉིད་ཀྱི་སྙིང་གར་བསྡུ་བ། ལས་སོ་སོ་དང་པོར་ཡང་ཞལ་ནས་དམིགས་ཏེ་སྔར་བཞིན་ཅུང་ཟད་ཙམ་བཟླས་པ་བྱའོ། །དེ་ལྟར་སྦྱིན་སྲེག་གསུམ་པོ་གང་མོས་གཅིག་གིས་བསྒྲུབ་བྱ་གྲུབ་པ་དེ་སྙེད་དུ་བྱའོ།།དེ་ལྟར་རྣལ་འབྱོར་པ་རབ་ཀྱིས་ནི་བསམ་གཏན་ཙམ་གྱིས་འགྲུབ་པར་འགྱུར་ལ། འབྲིང་གིས་བསམ་གཏན་དང་འཕྲུལ་འཁོར་གཉིས་ཀྱིས་འགྲུབ། རྣལ་འབྱོར་པ་བསོད་ནམས་ཐ་མས་ནི་བསམ་གཏན་དང༌། འཕྲུལ་འཁོར་དང༌། སྦྱིན་སྲེག་གསུམ་གྱིས་ཞི་བ་ལ་སོགས་པའི་ལས་གང་འདོད་པ་འགྲུབ་པར་འགྱུར་རོ། །ཐོག་མ་ཛ་རུ་ཀློག་པ་ནི། དགུག་པའི་སྔགས་སུ་སྦྱར་བ་ཡིན། །ཐ་མ་ཡ་རུ་བཀླག་པ་ནི། །གསད་པའི་ལས་སུ་སྦྱར་བ་ཡིན། །ས་མཱཔྟ། །ཨི་ཐི།། །།༄༅། །སྒྲོལ་མ་ལྷ་བཅུ་བདུན་མའི་དཀྱིལ་ཆོག་བཞུགས། ། ༄༅། །རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །དང་པོ་མཚན་ཉིད་དང་ལྡན་པའི་བླ་མ་ལ། སློབ་མ་ཡོན་ཏན་རྣམ་པ་བཞི་དང་ལྡན་པ་གཅིག་གིས། དང་པོ་བླ་མའི་འོས་སུ་བློས་བརྟགས་ནས། དེ་ནས་མཎྜལ་སྔོན་དུ་འགྲོ་བའི་ཅི་འབྱོར་བའི་ཡོ་བྱད་ཕུན་སུམ་ཚོགས་པས་བླ་མ་མཉེས་པར་བྱས་ལ།

དེ་ནས་རང་གི་བླ་མར་གསོལ་བ་གདབ་པ་ནི། རྡོ་རྗེ་སློབ་དཔོན་དགོངས་སུ་གསོལ་ཞེས་བྱ་བ་ལ་སོགས་པ་ལན་གསུམ་གྱིས་གསོལ་བ་གདབ་བོ། །དེ་ནི་སློབ་མའི་བྱ་བ་དང་པོའོ། །དེ་ནས་བླ་མས་སློབ་མ་དེ་ཐེག་པ་ཆེན་པོའི་བློ་དང་ལྡན་པས་སེམས་ཅན་ཐམས་ཅད་སྲིད་པའི་སྡུག་བསྔལ་ལས་བསྒྲལ་བའི་བློ་གྲོས་ཡོད་དམ་དྲི་བ་ནི། མ་བསྒྲལ་བ་རྣམས་བསྒྲལ་བ་དང༌། ཞེས་པ་ལ་སོགས་པ་རྐང་པ་ལྔས་ལན་ཅིག་གིས་དྲི་བར་བྱའོ། །ཆོ་ག་གཉིས་པ་བླ་མའི་བྱ་བའོ།།དེ་ནས་ཐེག་པ་ཆེན་པོའི་བློ་གྲོས་ཅན་དེ་རང་གི་སློབ་མར་ཡོངས་སུ་བཟུང་ཞིང་དེའི་བར་ཆད་ཀྱི་བགེགས་བསལ་བར་བྱ་བ་ནི། རྗེ་བཙུན་མ་ལ་སོགས་པའི་དཀོན་མཆོག་གསུམ་གྱི་རྟེན་ཡོད་པའི་སྤྱན་སྔར་མཎྜལ་དང་ཅི་འབྱོར་བའི་ཡོ་བྱད་དང༌། མཆོད་པ་བཤམས་ལ། དེ་ནས་སློབ་མ་དྲི་ཞིམ་པོའི་ཆུས་ཁྲུས་བྱས་ལ། བླ་མ་དང་དཀོན་མཆོག་ལ་མཎྜལ་དབུལ། པཱུ་ཛ་སྔོན་དུ་འགྲོ་བའི་བདུན་རྣམ་དག་བྱ། སྐྱབས་སུ་འགྲོ་བ་དང༌། སེམས་བསྐྱེད་པ་བྱས་ལ། དེ་ཡང་དང་པོ་དོན་དྲན་པར་བྱེད་དུ་གཞུག དེ་ནས་དཀོན་མཆོག་གསུམ་ལ་སྐྱབས་སུ་མཆི། །ཞེས་པ་ལ་སོགས་པ་ནས ༑ འགྲོ་ལ་ཕན་ཕྱིར་སངས་རྒྱས་ཐོབ་པར་ཤོག ཅེས་པའི་བར་དུ་ལན་གསུམ་བརྗོད་དེ། སློབ་མ་ཡོངས་སུ་གཟུང་བའི་ཆོ་ག་དངོས་སོ། །དེ་ནས་བདག་ཉིད་རྗེ་བཙུན་མ་སྒྲོལ་མ་ཡན་ལག་བཞི་རྫོགས་སུ་བསྒོམས་པའི་སྙིང་གའི་ས་བོན་དང༌། སྔགས་ཕྲེང་གི་འོད་ཀྱི་སློབ་མའི་ལུས་ངག་ཡིད་གསུམ་ལ་གནས་པའི་བགེགས་བསྐྲད་པར་བསམ་ཞིང༌། བདུད་རྩི་འཁྱིལ་བའི་སྔགས་བཟླས་ཏེ། ཨོཾ་ཨཱཿབིགྷྣཱན་ཏ་ཀྲྀཏ་ཧཱུྃ་ཕཊ། ཅེས་བཟླས་ཤིང་ཡུངས་དཀར་བརྡེག་གོ །དེ་ཉིད་བགེགས་མཐར་བྱེད་ཀྱི་སྔགས་ཏེ། དེ་ཉིད་ལུང་ཕོག་ལ་ཟློས་སུ་ཡང་གཞུག་གོ །དེ་དག་ནི་བསྙེན་པ་སྔོན་དུ་བྱ་བའི་ཆོ་ག་གསུམ་པའོ། །དེ་ནས་སློབ་དཔོན་གནས་དབེན་པར་སོང་སྟེ ༑ སྤྱིའི་སྒྲུབ་ཐབས་ཇི་ལྟ་བ་བཞིན་དུ་བསྒོམ་ཞིང༌། སྙིང་པོ་ཡི་གེ་བཅུ་པ་ལ་འབུམ་ཕྲག་གཅིག་ནས་བཞིའི་བར་དུ་ཚང་བར་བཟླས་པ་སྟེ་འདི་ནི་བླ་མའི་ཞལ་ལས་ཤེས་པར་བྱ་བ་ཡིན་ནོ།

།ད་ནི་དཀྱིལ་འཁོར་གྱི་དུས་སུ་བྱ་བའི་ཆོ་ག་ལས། དང་པོ་སའི་ཆོ་ག་ལ་ས་བསླང་བ། བརྟག་པ། སྦྱང་བ། བྱིན་གྱིས་བརླབ་ཅིང་ཡོངས་སུ་གཟུང་བ། ས་བསྲུང་བ་སྟེ་ལྔ་ཡོད་ཀྱང༌། བསླང་བ་དང་བརྟག་པ་གཉིས་སྦྱང་བར་བསྡུ། བསྲུང་བ་ཡོངས་སུ་གཟུང་བར་བསྡུ་ལ། སའི་ཆོ་ག་གཉིས་སུ་བསྡུ་གསུང༌། དེའི་དང་པོ་ས་བསླང་བ་ལ་གཉིས། སྣང་བ་ལས་བསླང་བ་དང༌། མི་སྣང་བ་ལས་བསླང་བའོ། །དང་པོ་ལ་ཡང་གཞུང་ལས། སྣང་དང་མི་སྣང་ས་བདག་ལ་གསོལ་བ་གདབ། ཅེས་པས་བསྟན་ཏེ། རྒྱལ་པོ་ལ་སོགས་པ་ས་དེའི་བདག་པོ་ལ། བདག་ས་ཕྱོགས་འདིར་དཀྱིལ་འཁོར་གྱི་ལས་ཅུང་ཟད་ཙམ་ཞིག་རྩོམ་པས་ཁྱོད་ཀྱིས་གནང་བའི་སྐབས་ཕྱེ་ཞིག་ཅེས་པ་ལ་སོགས་པས་གསོལ་བ་གདབ་བོ། །འདིས་ཀྱང་ད་ལྟར་གྱི་བར་ཆད་སེལ་བར་བྱེད་པ་ཡིན་ནོ། །གཉིས་པ་མི་སྣང་བ་ལས་བསླང་བ་ནི། ཆོ་གའི་གོ་རིམ་ནི་ཅུང་ཟད་འོག་ཏུ་འབྱུང་སྟེ། ས་ཕྱོགས་དེ་གྲོང་ཁྱེར་ཆེན་པོ་ལ་སོགས་པའི་ཤར་དང་བྱང་དུ་གཞོལ་བ་ཁ་དོག་དཀར་ཞིང་འཚེར་བའམ་སྣུམ་པ། དབྱིབས་ཀྱང་གྲུ་བཞི་པ་ལ་སོགས་པར་འདུག་པ་དེར་བྱ་བའི་ས་བརྟག་པའམ་དེ་ལས་བཟློག་པ་ནི་སྤང་བའི་ཆར་བརྟག་པའ།ོ། དེ་ནས་མི་སྣང་བ་ལས་བསླང་སྟེ། དཀྱིལ་འཁོར་གྱི་ཚད་ཙམ་ལ་རི་མོ་བྲིས་ཏེ། སའི་ཕྱོགས་དེར་མཎྜལ་བྱ་ཞིང་བྱུག མཆོད་པ་ཅི་འབྱོར་པ་བཤམ། བདག་ཉིད་རྗེ་བཙུན་ཏཱ་རཱའི་ཏིང་འཛིན་རྫོགས་པར་བྱའོ། །དེ་ནས་མཎྜལ་གྱི་སྟེང་དུ་དྲིའི་ཐིག་ལེ་མེ་ཏོག་གི་ཚོམ་བུ་གཅིག་བཞག་ལ། དེར་སའི་ལྷ་མོ་གསེར་གྱི་མདོག་ཅན་སྐད་ཅིག་གིས་དམིགས་ལ། དེ་ནས་མཆོད་པ་རྣམས་ཀྱང་བྱིན་གྱིས་བརླབས་ལ། ལྷ་མོ་ལ་མཆོད་པ་རྣམས་ཀྱིས་མཆོད། ཨ་ཀཱ་རོས་གཏོར་མ་དབུལ། དེ་ནས་ས་བསླང་བའི་ཕྱིར་གསོལ་བ་གདབ་སྟེ། སྐྱོབ་པ་སངས་རྒྱས་ཐམས་ཅད་ཀྱི། །ཞེས་པ་ལ་སོགས་འོག་ནས་འབྱུང་བའི་ཚིགས་སུ་བཅད་པ་གཉིས་ཀྱིས་ལན་གསུམ་དུ་གསོལ་བ་བཏབ་ལ། དེ་ནས་སའི་ལྷ་མོ་ས་དེ་ཉིད་ལ་ཐིམ་པར་བསམ་མོ།

།དེ་ཡང་ཆོ་གའི་གཞུང་ལས། བླ་མ་ལྷ་ཡི་སྦྱོར་ལྡན་པས། །ཞེས་བྱ་བ་ལ་སོགས་པ་རྐང་པ་གསུམ་གྱིས་ས་བསླང་བ་ཇི་ལྟ་བ་བཞིན་ནོ། །དེ་ལྟར་ཆོ་ག་གསུམ་སྔོན་དུ་སོང་ནས་ས་སྦྱང་བ་ནི་གཞུང་ལས། མེ་ལོང་དབྱིབས་ཅན་དཀྱིལ་འཁོར་ནི།། ཞེས་བྱ་བ་ལས་མ་གསུངས་ཀྱང༌། སའི་ཆ་རྐོ་ཞིང་ཅི་རིགས་པའི་སྐྱོན་བསལ་ལ། དྲི་ཞིམ་པོའི་ཆུ་དང་བསྲེས་ཏེ། དཀྱིལ་འཁོར་དེར་དོར་ཞིང་འཐས་པར་བཅག་པར་བྱའོ། །འདི་ས་ཡོངས་སུ་གཟུང་བའི་ཆོ་གའོ། །དེ་ནས་བྱིན་གྱིས་བརླབ་ཅིང་དངོས་སུ་གཟུང་བ་ནི། སྔར་བསྙེན་པའི་དུས་སུ་བུམ་པ་ཇི་ལྟར་བཤམས་པ་མཎྜལ་གྱི་སྟེང་དུ་བཞག་ནས། བསྙེན་པ་རྫོགས་ཀྱི་བར་དུ་བུམ་པ་ལ་སྔགས་བཟླས་པའི་ཆུ་དེ་ནས་ཅུང་ཟད་ཙམ་ཞིག་བླངས་ལ། ཀུ་ཤའི་ཆུན་པོས་དཀྱིལ་འཁོར་གྱིས་དེར་གཏོར་ཞིང་ཡི་གེ་བཅུ་པའི་སྔགས་ཅུང་ཟད་ཙམ་བཟླས་ལ། ས་ཕྱོགས་དེ་ཐམས་ཅད་སྣ་ཚོགས་རྡོ་རྗེའི་རང་བཞིན་གྱི་རྡུལ་ཕྲ་རབ་ཏུ་བསམ་མོ།། དེ་ཙམ་གྱིས་ནི་བྱིན་གྱིས་བརླབས་ནས་ས་དེ་བདག་གིར་ཡོངས་སུ་གཟུང་བར་ཡང་འགྱུར་རོ། །སྐབས་འདིར་གཞུང་ལས། འདབ་མ་བཞི་ལྡན་པདྨའི་སྟེང༌། ། ཞེས་བྱ་བ་ནས་བཟུང་སྟེ། མཆོད་དང་གཏོར་མ་ཅི་རིགས་བྱ། ཞེས་བྱ་བའི་བར་གྱིས་བུམ་པའི་ཆོ་ག་རྒྱས་པར་གསུངས་པ་འདིས་ནི་སྔོན་དུ་བསྙེན་པའི་སྐབས་སུ་བུམ་པ་བཅའ་བ་གཙོར་བསྟན་ལ། དེ་ཉིད་ཀྱིས་ཆུས་ས་བྱིན་གྱིས་བརླབ་པར་བྱ་བ་དང༌། དེ་ཉིད་ཀྱིས་བུམ་པ་སྟ་གོན་དུ་གནས་པའི་ཆོ་ག་ཡང་ཤེས་པར་བྱ་སྟེ་ཕྱོགས་གཅིག་ཏུ་བསྟན་པ་ནི་རྟོགས་སླ་བའི་ཕྱིར་རོ། །བུམ་པར་ལྷ་བསྐྱེད་པ་ལ་སོགས་པའི་ཆོ་ག་ནི་གཞུང་ན་གསལ་བས་འདིར་མ་བྲིས་སོ། །འདི་བསྙེན་པའི་སྐབས་ཀྱི་བུམ་པ་ཡིན་པར་ཅིས་ཤེས་ན། འབུམ་ཕྲག་གཅིག་གིས་བསྙེན་པ་བྱ།། གསང་སྔགས་ཡེ་ཤེས་ཆུ་རྒྱུན་གྱིས། །ཞེས་པས་ཤེས་སོ། །དེ་ནས་ཡོངས་སུ་གཟུང་བ་དངོས་ནི་སློབ་དཔོན་རྒྱན་ཐམས་ཅད་ཀྱིས་བརྒྱན་པ་དཀྱིལ་འཁོར་གྱིས་དབུས་སུ་གནས་ནས།

ཐམས་ཅད་དོན་ཡོད་གྲུབ་པའི་ང་རྒྱལ་བརྟན་པོ་བསྒོམ། ཕྱོགས་བཞིར་རྣམ་སྣང་ལ་སོགས་པ་རིགས་བཞིའི་ང་རྒྱལ་འཛིན་པའི་སློབ་མ་བཞི་བཞག་ལ། དེ་ནས་བཞི་པོས་ཕྱོགས་བཞི་ནས་ཏིང་ངེ་འཛིན་ལས་བཞེངས་པར་གསོལ་བ་བཏབ་པ་དང༌། སློབ་དཔོན་གྱིས་ཏིང་ངེ་འཛིན་གྱི་དཀྱིལ་འཁོར་ནམ་མཁའ་ལ་བཏེག་སྟེ། མིག་རྐང་བྱིན་གྱིས་བརླབས་ལ། ཨོཾ་བཛྲ་ཨུ་ཙྪིཥྟི་ཧཱུྃ་ཕཊ་ཅེས་ཀྱང་བརྗོད་དོ། །དེ་ནས་འོག་ནས་འབྱུང་བ་དང་སྦྱར་ལ། སྟེགས་བུའི་སྟེང་དུ་གནས་པ་དང༌། །ཕྱོགས་བཞི་ནས་ནི་གསོལ་བ་བཏབ། །ཅེས་བྱ་བ་ལ་སོགས་པ་དང་ལ་ ༼ དུ་ ༽ བླངས་ལ། སྐད་ཅིག་མའི་ཏིང་ངེ་འཛིན་གྱི་ཞེས་བྱ་བ་ནས་སྔགས་ཀྱི་བར་དང་སྦྱར་ཏེ་ས་ཡོངས་སུ་གཟུང་བ་དངོས་སོ། །ས་བསྲུང་བ་ནི། བགེགས་ཐམས་ཅད་ལ་བཀའ་བསྒོ་བ་དང༌། དཀྱིལ་འཁོར་བསྐོར་ཏེ་རྡོ་རྗེ་ར་བ་ལ་སོགས་པ་བརྟན་པར་བསྒོམ་པ་ཡིན་ཏེ། དེ་ཡང་སློབ་དཔོན་གྱིས་དབུས་སུ་གནས་ལ་བྱ་བར་གསུངས་སོ།།གཞུང་ལས་ནི།དེ་ནས་ཁྲོ་རྒྱལ་བདུད་རྩི་འཁྱིལ། ། ཞེས་བྱ་བ་ལ་སོགས་པ་གསལ་བར་གསུངས་ཏེ། སའི་ཆོ་གའོ། །སྟ་གོན་ལ་གསུམ་ལས། ལྷ་སྟ་གོན་ལ་གཉིས། ཐོག་མར་སའི་ལྷ་མོ་མཁྱེན་པར་གསོལ་བ་དང་ ༑ ལྷ་སྟ་གོན་དངོས་སོ། །དེ་ནས་ཆོ་གའི་གོ་རིམ་ནི་འདི་ཡིན་ཏེ། ¡Ã བུམ་པ་ ( ¡¶ ཞ ¡· ནུབ་ ) དང་པོ་ལ་སའི་ཆོ་ག་སྔོན་དུ་སོང་ནས། ནུབ་གཉིས་པ་ལ་ལྷ་སྟ་གོན་ལ་ཉེ་བར་མཁོ་བ་ཐམས་ཅད་ཚོགས་པར་བྱས་ལ། དཀྱིལ་འཁོར་གྱི་ས་དེ་ལ་བཞི་རྣམ་ལྔ་དང་དྲི་ཞིམ་པོས་བྱུག པཱུ་ཛ་ཅི་འབྱོར་པ་རྣམས་ཀྱིས་དཀྱིལ་འཁོར་གྱི་མཐའ་མ་བསྐོར་ལ་བཤམ། གཏོར་མ་ཕྱོགས་མཚམས་བརྒྱད་དུ་བརྒྱད་སའི་ལྷ་མོ་དང་དགུ་བཤམ་པའམ་ཡང་ན་ཕྱོགས་བཞིར་བཞི་སའི་ལྷ་མོ་དང་ལྔ་བཤམ། དྲིའི་ལྡེ་གུ་ཡང་བདུན་བཤམས་ལ་བུམ་པ་དང་སློབ་མ་ལྷག་གནས་ཀྱི་ཡོ་བྱད་ཀྱང་ཉིན་མོ་ནས་བཤམས་ལ། དགོངས་ཐུན་ལ་བླ་མ་ཁྲུས་བྱས་རྒྱན་བཏགས་ཏེ། སྤྱིའི་སྒྲུབ་ཐབས་ལྟར་རམ་བཅོམ་ལྡན་འདས་དོན་ཡོད་གྲུབ་པའི་རྣལ་འབྱོར་རྫོགས་པར་བསྒོམས་ལ་ཅུང་ཞིག་བཟླས་པར་བྱ།

པཱུ་ཛ་བསང་ཞིང་བྱིན་གྱིས་བརླབ ༑ དེ་ནས་སའི་ལྷ་མོ་མཁྱེན་པར་གསོལ་བ་ནི། དཀྱིལ་འཁོར་གྱི་དབུས་སུ་དྲིའི་ཐེག་ལེ་ལ་མེ་ཏོག་གི་ཚོམ་བུ་བཀོད་ལ། སའི་ལྷ་མོ་སྔར་ས་བསླང་བའི་སྐབས་སུ་གསུངས་པ་ཅི་འདྲ་བ་ཞིག་བློས་བཀུག་ལ། མཆོད་ཡོན་ ( ¡¶ ཞ ¡· + ནས་ ) བཟུང་ལ་གཏོར་མའི་བར་དུ་མཆོད། དེ་ནས་སྐྱོབ་པ་སངས་རྒྱས་ཐམས་ཅད་ཀྱི། ཞེས་བྱ་བ་ལ་སོགས་པའི་ཚིགས་སུ་བཅད་པ་གཉིས་ཀྱིས་ལན་གསུམ་དུ་སྙན་གསན་ཕབ་ལ་མཁྱེན་པར་གསོལ་ཏེ། དེས་བར་ཆད་མེད་པར་ཞལ་གྱིས་བཞེས་པར་བསམས་ལ། ས་དེ་ཉིད་དུ་ཐིམ་པའམ། ནམ་མཁའ་ལ་དཔང་པོའི་ཚུལ་དུ་བཞུགས་པར་བསམ་མོ། །ཚིག་འདིས་ས་བསླང་བ་དང་སའི་ལྷ་མོ་སྟ་གོན་དུ་གནས་པ་གཉིས་ཀ་ཟིན་པ་ཡིན་ནོ། །སའི་ལྷ་མོ་སྟ་གོན་ནོ།། །།ལྷ་སྟ་གོན་དངོས་ནི ༑ སྔར་གྱི་མེ་ཏོག་བསལ་ལ། དྲིའི་ཐིག་ལེ་བཅུ་བདུན་དང་མེ་ཏོག་བཅུ་བདུན་བྱ ༑ གདན་གྱི་སྟེང་དུ་ལྷ་བཅུ་བདུན་ས་བོན་ཙམ་ལས་བསྐྱེད། གཞུང་ནས་བྱིན་གྱིས་བརླབ་ཅེས་པའི་གཞུང་ལ་བརྟེན་ནས་ཡན་ལག་བཞི་རྫོགས་པར་བྱ་སྟེ། འོག་ནས་དཀྱིལ་འཁོར་བསྒྲུབ་པའི་བྱིན་རླབས་བཞིན་འདིར་ཡང་བྱ་དགོས་གསུང་ ༑ དེ་ནས་པཱུ་ཛ་ཅི་འབྱོར་པས་མཆོད་དེ། མེ་ཏོག་ལ་སོགས་པའི་པཱུ་ཛ་དང༌། ན་བཟའི་པཱུ་ཛ་དང༌། བདུད་རྩིའི་པཱུ་ཛ་དང༌། འདོད་ཡོན་ལ་སོགས་པའི་ཡིད་ལས་བྱུང་བའི་པཱུ་ཛས་ཀྱང་མཆོད། ཕྱག་འཚལ་ཉི་ཤུ་རྩ་གཅིག་གིས་ཀྱང་བསྟོད། དེ་ནས་སྤོས་ཁང་ལག་པ་གཡས་པར་ཐོགས་ཏེ་དྲིལ་བུ་གསིལ་ཞིང་རྗེ་བཙུན་མའི་དཀྱིལ་འཁོར་དངོས་སུ་བསྐྱེད་པ་དང༌། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བཞུགས་པ་ལ་སྙན་གསན་དབབ་པ་སྟེ། མ་ལུས་ཕྱོགས་ན་བཞུགས་པ་ཡི། །ཞེས་བྱ་བ་ལ་སོགས་པའི་ཚིག་རྣམས་ལན་གསུམ་བརྗོད་དེ། དེ་ཙམ་གྱིས་ལྷ་སྟ་གོན་དུ་གནས་པའོ།། །།གཉིས་པ་བུམ་པ་སྟ་གོན་རྒྱས་པར་བྱེད་ན་བུམ་པ་བཅུ་བདུན་ལས་ཐམས་ཅད་པ་དང་བཅོ་བརྒྱད་དོ། །ཡང་ན་རིགས་ལྔའི་བུམ་པ་ལས་ཐམས་ཅད་པའི་བུམ་པ་དང་དྲུག་གོ

།ཡང་ན་བུམ་པ་གཉིས་སུ་ཡང་བསྡུ་སྟེ། སྔར་བསྙེན་པའི་སྐབས་སུ་བུམ་པ་བཅས་པ་དེ་ཉིད་ཐམས་ཅད་པའི་བུམ་པ་ཡིན་པས་བུམ་པ་དེ་དང་ ༑ ལས་ཐམས་ཅད་པའི་བུམ་པ་སྣ་ཚོགས་རྡོ་རྗེས་མཚན་པ་གཅིག་དང་གཉིས་སུ་བསྡུའོ། །རྒྱས་པར་བྱེད་ན་བུམ་པ་ཐམས་ཅད་ལ་ལྷ་སོ་སོའི་མཚན་མ་དགོད ༑ མགུལ་ཆིངས་དབུལ། གུ་གུལ་གྱི་དུད་པ་དང༌། ཨོཾ་ ¡Ã ཨཱཿབིགྷྣཱ་ ( ¡¶ ཞ ¡· ཨ་བིགྣ་ ) གྱིས་བགེགས་བསལ། བཅུད་ཐམས་ཅད་གཞུག ཁ་རྒྱན་དབུལ། དེ་ནས་དྲི་ཞིམ་པོའི་ཆུས་གང་བར་བྱས་ཏེ། ལྷའི་གནས་ཀྱི་དྲིའི་ཐིག་ལེ་རྣམས་ཀྱི་གནས་སུ་བཞག་པར་བྱའོ། །ལས་ཐམས་ཅད་པ་ནི་བདག་ཉིད་གཡས་དང་ཉེ་བར་རོ།། དེ་ནས་དབུས་ཀྱི་བུམ་པའི་སྟེང་དུ་དུང་ཆོས་སམ་ཉ་ཕྱིས་ལ་སོགས་པར་དྲི་ཞིམ་པོའི་ཆུ་བླུགས་ལ། རྡོ་རྗེ་ལ་ཚོན་སྐུད་བཏགས་ཏེ་རྣམ་རྒྱལ་བུམ་པའི་སྟེང་དུ་བཞག བུམ་པ་རྣམས་ཀྱི་ནང་དུ་བསྙེན་པའི་སྐབས་ཀྱི་བུམ་པ་ལྟར་ལྷར་བསྐྱེད། ལས་ཐམས་ཅད་པའི་བུམ་པར་བགེགས་མཐར་བྱེད་དམ་དོན་ཡོད་གྲུབ་པ་བསྐྱེད། མཆོད་པས་མཆོད། དེ་ནས་ཡི་གེ་བཅུ་པ་ཉིད། བརྒྱ་རྩ་བརྒྱད་ལ་སོགས་པ་བཟླས་སོ

༑ ༑ དེ་ནས་ལྷ་དེ་རྣམས་ཉིད་འོད་དུ་ཞུ་སྟེ། ཡེ་ཤེས་ཀྱི་བདུད་རྩིའི་ཆུའི་ངོ་བོ་ཉིད་དུ་བསམ་ལ། བུམ་པའི་སྟེང་གི་ཆུ་དེ་ཡང་བུམ་པ་ཐམས་ཅད་དུ་བགོས་ལ་དབུལ་ལོ། །དེ་ཡང་གཞུང་ལས་བུམ་པའི་ལྷ་རྣམས་རྫོགས་པར་བྱ། །ཞེས་རྐང་པ་གསུམ་གྱིས་བསྟན་ཏོ། །དེ་ཡང་སློབ་མ་སྟ་གོན་དུ་གནས་པ་ནི། གཞུང་ལས། ཡོལ་བས་བཅད་དེ་བདག་ཉིད་ནང༌། །ཞེས་བྱ་བ་ལ་སོགས་པས་བསྟན་ཏེ། དེ་ཡང་སློབ་མ་རྣམས་ཁྲུས་ལེགས་པར་བྱེད་དུ་བཅུག་ལ། གོས་དང་རྒྱན་བཟང་པོས་བརྒྱན་ཏེ་རིམ་པས་བཀོད་ལ། དེ་ནས་སློབ་དཔོན་ཡོལ་བའི་ནང་ནས་ཕྱིར་བྱུང་ ( ¡¶ ཞ ¡· ཕྱུང་ ) ལ་མཎྜལ་དབུལ། མེ་ཏོག་གི་ཕྲེང་བ་ལ་སོགས་པ་དབུལ། དགའ་ཆེན་ཁྱོད་ལ་བདག་དགའ་ཞེས་བྱ་བ་ལ་སོགས་པས་ཆོ་ག་བཅུ་ཐམ་པས་མ་ཚང་བ་མེད་པར་སློབ་མ་བྱིན་གྱིས་བརླབས་ཏེ། ཆོ་གའི་རྣམ་པར་བཞག་པ་དང་སྔ་ཕྱིའི་གོ་རིམ་དཀྱིལ་འཁོར་གྱི་ཆོ་ག་གཞན་དང་མི་མཐུན་པ་སྣང་བ་རྣམས་ནི་ཐེ་ཚོམ་ཟ་བར་མི་བྱ་སྟེ། འདི་ནི་རང་གཞུང་གི་ཆོ་ག་ཡིན་པས་སོ། །འདི་ནི་གཞུང་ན་གསལ་བས་འདིར་མ་བཀོད་དོ། །དེ་ནས་སློབ་མའི་ཚོགས་རྣམས་ལ་ཉལ་སྟངས་དང་རྨི་ལམ་ ¡Ã བསྒོ་བར་ ( ¡¶ ཞ ¡· བསྒོམས་ ) བྱས་ཏེ་གནས་དབེན་པར་བཏང་ངོ༌། །དེ་ནས་ཡང་བླ་མས་སྟ་གོན་གྱི་ལྷ་དང་བུམ་པ་རྣམས་ལ་ཅི་འབྱོར་བས་མཆོད་དེ། རང་གི་ཆོ་ག་ལྷག་མ་དང་མ་ཚང་བ་བཟོད་པར་གསོལ་ལ། སྟ་གོན་གྱི་ལྷ་རྣམས་བློས་ནམ་མཁའ་ལ་བཏེག་གོ །དེ་ནས་བདག་དང་སློབ་མ་བསྲུང་བའི་ཕྱིར་ཡི་གེ་བཅུ་པ་ཅུང་ཞིག་བཟླས་པ་བྱ། དེ་ཙམ་གྱིས་སྟ་གོན་གྱྀ་ཆོ་གའོ། །ཉིན་ཞག་གསུམ་པ་དཀྱིལ་འཁོར་ཞག་ལ། རྡོ་རྗེ་སློབ་དཔོན་བདག་ཉིད་ཐོ་རངས་ལངས་ཏེ། ལྷའི་ང་རྒྱལ་གསལ་བཏབ་ལ་མིག་གཉིས་བྱིན་གྱིས་བརླབས་ཏེ། མིག་སྟེང་དུ་ལྟ་ཞིང་ངག་ཏུ་བཛྲོ་ཏིཥྛ་ཞེས་ཀྱང་བརྗོད་ལ། དཀྱིལ་འཁོར་གྱི་ལྷ་ནམ་མཁའ་ལ་གདེག་གོ ༑ སྲོད་ཀྱི་དུས་སུ་བཏེག་ན་ནི། ཐོ་རངས་གདེག་མི་དགོས་སོ། །དེ་ནས་མེ་ཏོག་དང་མཆོད་པ་རྙིང་པ་ལ་སོགས་པ་ཐམས་ཅད་བསལ་ལ།

དཀྱིལ་འཁོར་གྱི་སར་སྐྱང་ནུལ་ལེགས་པར་བྱས་ལ། དེ་ནས་ཡང་མཆོད་པ་ཅི་འབྱོར་པ་ཞིག་བཤམས་ལ། ཚོན་སྣ་ལྔའི་སྐུད་པ་དབུས་སུ་སྔོན་པོ་བཞག་ལ་གཞན་རྣམས་ཕྱོགས་རིམ་གྱིས་དྲི་ཞིམ་པོས་བྱུགས་པའི་སྣོད་དུ་བཞག་སྟེ། ཧཱུྃ་ཨོཾ་ཏྲཱྃ་ ¡Ã ཧྲཱིཿཨཱཿ ( ¡¶ ཞ ¡· ཧྲཱི་ཨཱ་ ) ཞེས་བྱ་བའི་ཡིག་འབྲུ་རྣམས་ཚོན་སྐུད་ཀྱི་སྟེང་དུ་རིམ་པ་བཞིན་བསམས་ལ། དེ་དག་ལས་དེ་བཞིན་གཤེགས་པ་ལྔ་བསྐྱེད་ལ། པཱུ་ཛས་མཆོད་པ་ཙམ་གྱིས་རིགསལྔ་འོད་དུ་ཞུ་སྟེ། སྐུད་པ་དང་རོ་གཅིག་པར་གྱུར་པར་བསམ་མོ།། དེ་ནས་བདག་དོན་ཡོད་གྲུབ་པའམ། སྒྲོལ་མའི་ང་རྒྱལ་དང་ལྡན་པས་སློབ་མ་བགེགས་མཐར་བྱེད་ཀྱི་ང་རྒྱལ་དང་ལྡན་པའི་ལག་ཏུ་ཚོན་སྐུད་སྔོན་པོ་ནས་བཟུང་ནས། ལྗང་གུའི་བར་དུ་ཛྫཿ ( ¡¶ ཞ ¡· ཛ་ ) བརྗོད་ཅིང་གཏད། སློབ་མས་ཡིག་འབྲུ་ལྔ་བརྗོད་ཅིང་བླང༌། དེ་ནས་ ( ¡¶ ཞ ¡· + གཉིས་ཀས་ ) ཡིག་འབྲུ་ལྔ་བརྗོད་ཅིང་བསྒྲོལ་ལོ། །དེ་ནས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཐིག་སྐུད་ཀྱི་སྒྲས་བསྐུལ་ནས་སེམས་ཅན་གྱི་དོན་དུ་དཀྱིལ་འཁོར་གྱི་འཁོར་ལོ་ནམ་མཁའ་ལ་བྱོན་པར་བསམས་ལ། ཡེ་ཤེས་ཀྱི་ཐིག་ཆེན་པོ་བརྒྱད་ནམ་མཁའ་ལ་གདབ་བོ། །དེས་སའི་ཆ་དེ་བྱིན་གྱིས་བརླབས་པར་འགྱུར་རོ། །དེ་ནས་ལས་ཀྱི་ཐིག་གིས་སའི་ཆ་རྣམ་པར་བགོ་བར་བྱ་སྟེ། སྐབས་འདིར་ནི་གཞུང་ ( ¡¶ ཞ ¡· + ལས་ ) གསལ་པོར་མ་གསུངས་ཀྱང་གྲུ་བཞི་སྒོ་བཞི་ལ་སོགས་པ་དང༌། ནང་གི་དཀྱིལ་འཁོར་པདྨ་འདབ་བརྒྱད་ལྟེ་བ་དང་དགུ དེའི་ཕྱི་རོལ་དུ་ལྷ་སྣམ་སྟེ། འཕར་མ་གཉིས་སུ་ཐིག་གདབ། ཕོ་བྲང་གི་ཕྱི་རོལ་དུ་འདོད་ཡོན་དང་ཕ་གུ་དང་དྲ་ཕྱེད་དང༌། རྟ་བབས་རྣམས་ཀྱི་བར་ཐིག་གདབ་སྟེ། འདི་ཚོན་དགྱེ་བའི་སྐབས་ཉིད་ལས་ཁོང་དུ་ཆུད་པར་བྱ་བར་ནུས་སོ། །ཚོན་བྱིན་གྱིས་བརླབས་པ་ནི་ཡེ་ཤེས་ཀྱི་སྐུད་པ་བཞིན་བྱིན་གྱིས་བརླབ་བོ། །དེ་ནས་ཚོན་ཇི་ལྟར་དགྱེ་བ་དང༌། མཚན་མ་དགོད་པ་དང༌། དེར་བུམ་པ་དབུལ་ཞིང་དཀྱིལ་འཁོར་གྱི་རྒྱན་དང༌།

པཱུ་ཛ་དང་གཏོར་མ་བཤམས་པ་རྣམས་ནི་གཞུང་ཉིད་དུ་གསལ་བས་འདིར་མ་བཀོད་དོ། དེ་ནས་དཀྱིལ་འཁོར་བྱིན་གྱིས་བརླབ་ཅིང་བསྒྲུབ་པ་ནི། དང་པོར་བདག་ཉིད་འབྱུང་བ་རིམ་བརྩེགས་དེའི་སྟེངདུ་སྣ་ཚོགས་རྡོ་རྗེ་ལྟེ་བར་བྷྲུྃ་ལས་གཞལ་ཡས་ཁང་སྣ་ཚོགས་པདྨ་དང་ཕྱིའི་སྲུང་བའི་འཁོར་ལོ་དང་བཅས་པ་བདག་མདུན་གཉིས་ ( ¡¶ ཞ ¡· གྱི་ ) ཅིག་ཅར་དུ་བསྐྱེད་པས་ཆོག དེ་ནས་བདག་ཉིད་དོན་ཡོད་གྲུབ་པའམ། སྒྲོལ་མའི་ང་རྒྱལ་དུ་གསལ་བཏབ་ལ། ཕྱོགས་བཞིའི་སྒོ་ནས་ཕྱེ་བར་བསམས་ཏེ་སྔགས་ཀྱང་བརྗོད་དོ། །དེ་ཡང་སྒྲུབ་ཐབས་ལས་གསུངས་པས་བསྐྱེད་པའི་རིམ་པ་རྫོགས་བྱས་ནས། །ཞེས་གསུངས་པས་ཤེས་སོ། །མཆོད་པ་བྱིན་གྱིས་བརླབ་པ་སྐབས་འདིར་བྱ་བའམ། བདག་བསྐྱེད་ཀྱི་སྐབས་སུ་བྱའོ། །དེ་ཡང་པཱུ་ཛ་ཅི་འབྱོར་བས་མཆོད་དེ། མེ་ཏོག་ལ་སོགས་པ་ཕྱིའི་མཆོད་པ་དང༌། ན་བཟའི་མཆོད་པ་དང། བདུད་རྩི་བྱིན་གྱིས་བརླབས་པའི་མཆོད་པ་དང། འདོད་ཡོན་ལྔའི་མཆོད་པ་རྣམས་ཀྱིས་མཆོད་ལ། དེ་ནས་བསྟོད་པ་ཉི་ཤུ་རྩ་གཅིག་པས་བསྟོད་དོ། །དེ་ནས་གཏོར་མ་རྣམས་ནི་དཀྱིལ་འཁོར་གྱི་ཁང་པའི་ཕྱི་རོལ་དུ་རྡོ་རྗེ་སློབ་དཔོན་དང༌། སློབ་མ་བསྲུང་བ་དང་དཀྱིལ་འཁོར་གྱི་ལས་ཀྱི་བྱ་བ་མཐར་མ་ཕྱིན་གྱི་བར་དུ་ཆོ་གའི་བྱ་བ་ལ་བར་ཆད་མེད་པར་སྲུངས་ཤིག་ཅེས་བསྒོ་ལ་གཏོར་མ་གཤེགས་སུ་གསོལ་ལོ། །དེ་ནས་ནང་དུ་ཞུགས་ཏེ་དངོས་སམ་ཡིད་ཀྱིས་བསྐོར་བ་ལན་གསུམ་བྱ། དེ་ནས་བར་འདིར་སློབ་དཔོན་བདག་ཉིད་སློབ་མ་ཇི་ལྟར་འཇུག་པའི་ཆོ་གས་འཇུག་པར་བྱ་སྟེ ༑ བུམ་པའི་དབང་ཙམ་མམ་དབང་བཞི་ཀ་རྫོགས་ཀྱི་བར་དུ་སློབ་མ་ལ་ཇི་ཙམ་བསྐུར་བ་བླང་བར་བྱའོ། །དེ་ནས་ཆོས་རྣམས་གཟུགས་བརྙན་ལྟ་བུ་སྟེ། །ཞེས་བྱ་བ་ལ་སོགས་པ་ཚིག་ལན་གསུམ་གྱིས་བདེན་པའི་སྟོབས་བརྗོད་པར་བྱའོ། །དེ་ཙམ་གྱིས་སློབ་དཔོན་བདག་ཉིད་འཇུག་པའོ། །དེ་ནས་སྤྱོད་མཛེས་ཁྲུས་བྱས་ལ་སོགས་པས་སློབ་མ་ལ་འཇུག་པ་བསྟན་ཏེ།

དེ་ནས་འོག་ནས་འབྱུང་བའི་ཆོ་གའི་དོན་ཡང་དྲངས་ ( ¡¶ ཞ ¡· དྲན་ ) ལ། དང་པོར་བླ་མ་ལ་མཎྜལ་འཇུག་པའི་ཡོན་དབུལ། དེ་ནས་ཨོཾ་ཨ་ཁྃ་བཱི་ར་ཧཱུྃ་ཞེས་བརྗོད་ཅིང་གདོང་གཡོགས་བཅིང༌། མེ་ཏོག་ཕྲེང་བ་ལག་ཏུ་གཏད། ལས་ཐམས་ཅད་པའི་བུམ་པ་ལག་ཏུ་བླངས་ལ་བགེགས་མཐར་བྱེད་ཀྱི་སྔགས་ཀྱིས་བགེགས་བསལ། དེ་ནས་སློབ་མ་དེ་ཉིད་ཀྱང་བགེགས་མཐར་བྱེད་དམ་སྒྲོལ་མའི་ང་རྒྱལ་དུ་བྱེད་གཞུག དེ་ནས་གསང་བ་གཉེར་གཏད་པའི་ཚིག་བསྒྲགས་ཏེ། དམ་ལ་བཞག་བདུད་རྩི་འབྲུ་གསུམ་གྱི་བྱིན་གྱིས་བརླབས་ཏེ་བླུད་ཅིང༌། མནའ་བསྒགས་ཏེ་དམ་ལ་བཞག དེ་ནས་བླ་མས་སློབ་མའི་དྲུང་དུ་རྡོ་རྗེ་དྲིལ་བུ་གཉིས་ཁྱེར་ཏེ་ཕྱིན་ལ་ལག་པས་འཛིན་དུ་བཅུག་ལ། སློབ་མ་ཧ་ཧ་ཧེ་ཧེ་ཞེས་བརྗོད་དུ་བཅུག་ལ། ཡོལ་བའི་ནང་དུ་དྲངས་ཏེ། དཀྱིལ་འཁོར་གྱི་ཤར་སྒོ་ནས་ཞུགས་ཏེ། སྒོ་ཁང་དེ་ཉིད་དུ་འདུག་པར་བསམ་དུ་གཞུག་པར་བྱའོ། །དེ་ཙམ་ནི་ཕྱིའི་འཇུག་པའི་ཆོ་གའོ། །དེ་ནས་ཡེ་ཤེས་དབབ་པར་བྱ་སྟེ། རྫས་དང༌། སྔགས་དང༌། ཏིང་ངེ་འཛིན་གྱིས་སོ། །དེ་ལ་རྫས་ནི་གུ་གུལ་གྱི་དུད་པ་དང༌། སྔགས་ནི་གཞུང་ཉིད་ན་གསལ་ལོ། །ཏིང་ངེ་འཛིན་ནི་སློབ་དཔོན་གྱི་ཐུགས་ཀ་ནས་ཨ་དམར་པོ་དཔག་ཏུ་མེད་པ་འཕྲོས་ཏེ། སློབ་མའི་སྙིང་གར་ཐིམ་པར་བསམ་པ་དང༌། སློབ་མའི་སྤྱི་བོར་སྣ་ཚོགས་རྡོ་རྗེ་བསྒོམས་ལ། དེ་ནས་ཡང་ཕྱོགས་བཅུ་ནས་རྗེ་བཙུན་ཏཱ་ ¡Ã རཱའི་ ( ¡¶ ཞ ¡· རའི་ ) སྐུ་དཔག་ཏུ་མེད་པ་བྱོན་ཏེ། སྣ་ཚོགས་རྡོ་རྗེ་ལ་ཐིམ། དེ་ཉིད་འོད་དུ་ཞུ་སྟེ་ཚངས་པའི་བུ་ག་ནས་ཞུགས་ཏེ། སྙིང་གར་ཐིམ་པར་བསམས་ལ།སློབ་དཔོན་དང་སློབ་མ་གཉིས་ཀས་བསམས་པའོ། ། དྲིལ་བུའི་སྒྲ་ཅུང་ཟད་ཙམ་བྱ། འཕྲལ་དུ་ཡེ་ཤེས་དབབ་བོ། །འདི་ལ་བརྟན་པར་བྱ་བ་མི་དགོས་གསུང༌། དེ་ནས་ཡེ་ཤེས་དབབ་པ་དང༌། དམ་ཚིག་གཉིས་དཔོག་སྟེ ༑ བདག་གི་ཡེ་ཤེས་ཕབ་པའི་ཆོ་ག་གཞན་ལ་མི་སྨྲ་བའི་དམ་ཚིག་དང༌། བླ་མ་མི་བརྙས་པའི་དམ་ཚིག་གཞུང་ལྟར་ཚིགས་བཅད་དཔོག

།དེ་ནས་སྔར་བསྟན་པའི་མེ་ཏོག་ཕྲེང་བ་སྐབས་འདིར་དོར་དུ་གཞུག སླར་བླངས་ཏེ་མགོ་ལ་བཅིང༌། གདོང་གཡོགས་ཕྱེ་སྟེ་མེ་ཏོག་ཕོག་པའི་ལྷ་ཉིད་དང་དཀྱིལ་འཁོར་གྱི་ལྷ་གཞན་ཡང་མིང་བརྗོད་པ་སྔོན་དུ་འགྲོ་བས་བསྟན། དེ་ནས་དེ་ལྟ་བུའི་དཀྱིལ་འཁོར་ཐམས་ཅད་རང་རང་གི་ཕུང་པོ་ལ་སོགས་པ་ལ་གནས་པ་ཡིན་ནོ། །ཞེས་ལུས་ལ་ལྷ་རྣམས་གནས་པར་བསྟན་ཏེ་དེ་ཙམ་གྱིས་ནི་འཇུག་པའི་ཆོ་གའི་གོ་རིམ་བསྟན་པའོ ༑ ༑ དེ་ལྟར་སློབ་མ་འཇུག་པ་སྔོན་དུ་སོང་ནས་དབང་བསྐུར་བ་ལས། དེ་ཡང་བུམ་པའི་དབང༌། དེ་ལ་སློབ་མའི་དབང་དང༌། སློབ་དཔོན་གྱི་ཁྱད་པར་གཉིས། དང་པོར་བླ་མ་ལ་མཎྜལ་དང་ཅི་འབྱོར་བའི་ཡོན་ཕུལ་ལ། བསམ་གྱིས་མི་ཁྱབ་ཅེས་བྱ་བ་ལ་སོགས་པས་གསོལ་བ་གདབ། དེ་ནས་དཀོན་མཆོག་གསུམ་ལ་སྐྱབས་སུ་འགྲོ་བ་སྦྱིན། ཇི་ལྟར་དུས་གསུམ་མགོན་པོ་རྣམས། །ཞེས་པ་ནས་བཟུང་སྟེ། སེམས་ཅན་མྱ་ངན་འདས་ལ་དགོད། །ཅེས་པ་ལ་སོགས་པའི་བར་ལན་གསུམ་བསྐྱེད། སྡོམ་པ་འཛིན་དུ་གཞུགདེ་ནས་སློབ་མ་དབང་སྟེགས་ལ་རྒྱན་གྱིས་བརྒྱན་ཏེ་བཞག་པ་ ( ¡¶ ཞ ¡· ལ་ ) དེ་ན་ཆུ་ལ་སོགས་པ་རིག་པའི་དབང་ལྔ་སྦྱིན་ཏེ། དེ་ཡང་བླ་མ་དོན་ཡོད་གྲུབ་པའི་ང་རྒྱལ་དང་ལྡན་པས་ཆུ་བསྡུས་པའི་རྣམ་རྒྱལ་བུམ་པ། ཅོད་པན ( ¡¶ ཞ ¡· + བསམས་ལ་ ) ། རྡོ་རྗེ། དྲིལ་བུ། གཉིས་ཀ་སྟེ་དམ་ ( ¡¶ ཞ ¡· དབང་ ) རྫས་ལྔ་མི་དམིགས་ཏེ་སྟོང་པ་ལས། ཧཱུྃ་ཨཱྃ་ཛཱིཾ་ ( ¡¶ ཞ ¡· ཛྲཾ་ ) ཁྃ་ཨོཾ་རྣམས་ལས་རྡོ་རྗེ་དང་རིན་པོ་ཆེ་པདྨ་དང་སྣ་ཚོགས་རྡོ་རྗེ་དང་འཁོར་ལོ་ལྔ་བསྐྱེད་ལ ༑ དེ་ཡང་ས་བོན་སོ་སོར་ ¡Ã མཚོན་ ( ¡¶ ཞ ¡· ཕྱག་མཚན་ ) དེ་དག་ལ་རིགས་ལྔ་སོ་སོར་བསྐྱེད་དེ། ས་བོན་སྐུ་མདོག་ཕྱག་མཚན་རྫོགས་པ་ཆོ་ག་གསུམ་གྱིས་བསྐྱེད་པ་ཡིན། དེ་ནས་མི་བསྐྱོད་ ¡Ã པ་ལ་སོགས་ ( ¡¶ ཞ ¡· - པ་ལ་སོགས་ ) པའི་ལྷ་རྣམས་འོད་དུ་ཞུ་བ་ལས་བུམ་པའི་ཆུ་ལ་སོགས་པ་སོ་སོའི་དབང་རྫས་སུ་གྱུར་པར་བསམས་ཏེ ༑ རྫས་བྱིན་གྱིས་བརླབ་པའོ། །དེ་ནས་མི་བསྐྱོད་པ་ལ་སོགས་པའི་ལྷའི་ང་རྒྱལ་འཛིན་དུ་གཞུག་གོ

།དེ་ནས་པཱུ་ཛ་ལྔས་མཆོད་ལ། ཕུང་པོ་དང་ཉོན་མོངས་པའི་དྲྀ་མ་གང་དག་པ་སྟེ། ཡེ་ཤེས་དང་དེ་བཞིན་གཤེགས་པ་གང་གི་ངོ་བོར་བྱིན་གྱྀས་བརླབས་པ་བསྟན་པ་སྟེ། དེ་དག་ནི་རིག་པའི་དབང་ལྔ་བསྐུར་བའོ། །ཆོ་ག་འདིའི་ལུགས་ཀྱིས་བརྟུལ་ཞུགས་སྦྱིན་པར་བྱ་བ་མི་བཞེད། རིག་པའི་དབང་གི་མཐའ་རྟེན་གསུམ་དུ་བཞེད་དེ། གསང་སྔགས་ཡི་གེ་བཅུ་པའི་ལུང་སྦྱིན་ཅིང་རིག་སྔགས་གཏད་པ་དང་ལུང་བསྟན་པ་དང༌། དབུགས་དབྱུང་བ་སྦྱིན་པའོ། །དེ་ལ་དང་པོ་ཆོ་གའི་གོ་རིམ་འདི་ཡིན་ཏེ། སློབ་མས་མེ་ཏོག་ཕྲེང་བ་ལག་ཏུ་བཟུང་སྟེ། ཡི་གེ་བཅུ་པ་ལན་གསུམ་བླ་མའི་རྗེས་སུ་བཟླས་པ་བྱས་ལ། དེ་ནས་མེ་ཏོག་ཕུལ་ཏེ་བླ་མས་ཚིགས་སུ་བཅད་པ་དང་བཅས་པས་སློབ་མའི་མགོར་བཞག་ལ། བྱིན་ ¡Ã རླབས་བསྒོའོ ( ¡¶ ཞ ¡·¡¶ ལུ ¡· བརླབས་བསྒོམ་པའོ ) ། །སློབ་མས་ཀྱང་ཚུལ་བཞིན་དུ་བསྒྲུབ་པར་ཁས་བླང་ངོ༌། །དེ་ནས་གསང་སྔགས་གཏད་པའི་ཆོ་ག་དངོས་ནི་བླ་མས་དབུ་རྒྱན་དང་སྟོད་གཡོགས་སྨད་གཡོགས་ལ་སོགས་པ་རྒྱན་ཐམས་ཅད་སྦྱིན་ཏེ། ཨོཾ་བཛྲ་ས་མ་ཡ་སྟྭཾ། ཨ་བྷི་ཥིཉྩ་མཱཾཾ ( ¡¶ ཞ ¡· མཾ་ ) ། ཞེས་བརྗོད་པར་བྱའོ། །དེ་ནས་ཨོཾ་རཀྵ་ཞེས་བྱ་བ་ལ་སོགས་པས་སློབ་མ་བསྲུངས་ལ། བུ་ཁྱོད་ལ་རིག་སྔགས་འདི་རྗེས་སུ་གཏད་ཀྱིས་ཁྱོད་ཀྱིས་རྫོགས་པའི་བྱང་ཆུབ་མ་ཐོབ་བར་དུ་རིག་སྔགས་འདིའི་གཟི་བརྗིད་དང་བྱིན་རླབས་ ( ¡¶ ཞ ¡·¡¶ ལུ ¡· བརླབས་ ) ཉམས་པར་མ་བྱེད་ཅེས་པའོ། །དེ་ནས་གསང་མཚན་ནས་ལུང་བསྟན་ཅིང་བདུད་བཞི་ལས་རྒྱལ་བར་འགྱུར་ཏེ་དེ་དག་སློབ་མའི་དབང་ངོ༌། །དབང་དེ་དག་ཐོབ་པའི་སྟེང་དུ་རྡོ་རྗེ་སློབ་དཔོན་གྱི་དབང་ཐོབ་པར་འདོད་ན། བླ་མ་ལ་མཎྜལ་དང་ཡོན་ཕུལ་ལ། ཚིགས་སུ་བཅད་པ་གཅིག་གིས་གསོལ་བ་གདབ། དབང་སྟེགས་ཀྱི་སྟེང་དུ་རིན་པོའི་ཆེའི་ཁྲི་བརྩེགས། དེར་སློབ་མ་རྒྱན་ཐམས་ཅད་ཀྱིས་བརྒྱན་ལ་བཞག ལས་ཐམས་ཅད་པའི་བུམ་པའི་ཆུས་ཅུང་ཞིག་བསང༌། སྔར་སློབ་མའི་དབང་དང་དུས་བར་ཆོད་པ་ཡིན་ན་རིག་པའི་དབང་ལྔ་སྔ་མ་བཞིན་དུ་བསྐུར།

འབྲེལ་བ་ཅན་ཡིན་ན་མི་དགོས། དེ་ནས་རྒྱུད་སྡེ་གཞན་དང་འདྲ་བར་དམ་ཚིག་གསུམ་སྦྱིན། དོན་ཡོད་གྲུབ་པའི་ང་རྒྱལ་འཛིན་དུ་གཞུག ཡང་ཆུའི་དབང་རང་གིས་ཀྱང་བསྐུར ༑ དེ་ནས་རྡོ་རྗེ་སློབ་དཔོན་གྱི་དབང་གི་མཐའ་རྟེན་དུ་གླེགས་བམ་སྦྱིན་ཏེ། ཆོས་ཀྱི་འཁོར་ལོ་བསྐོར་བ་རྗེས་སུ་གནང་བ་སྦྱིན། དེ་ནས་ལྷ་མཆོད་པའི་རྗེས་སུ་གནང་བའི་ཕྱིར། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྒྲོལ་མ་དང་དོན་ཡོད་གྲུབ་པའི་རྣམ་པར་སྤྱན་དྲངས་ལ། སློབ་མའི་སྤྱི་གཙུགས་ནས་བསྟིམ། དེ་ནས་བུམ་ཆུས་དབང་བསྐུར་བས་རིག་ལྔའི་དབུ་རྒྱན་བསམ། དེ་འདོད་ཡོན་ལྔས་བདག་ཉིད་ལ་མཆོད་པར་གནང་བ་སྦྱིན། དེ་ནས་ཞེན་པ་མེད་པའི་ཚུལ་གྱིས་སེམས་ཅན་གྱི་དོན་བྱེད་པའི་རྗེས་སུ་གནང་བ་སྦྱིན་ཏེ། དེ་ཙམ་གྱིས་ནི་སློབ་དཔོན་གྱི་དབང་ངོ༌། །འདི་ནི་རྡུལ་ཚོན་ཀྱི་དཀྱིལ་འཁོར་དུ་བཞུགས་ཤིང་དེར་བུམ་པའི་དབང་ཚུལ་བཞིན་དུ་ཐོབ་ནས། ཉོན་མོངས་པའི་སྒྲིབ་པ་བག་ཆགས་བསྲབས་ཏེ་ས་དང་པོ་ནས་བརྒྱད་པའི་བར་ཐོབ་པར་བྱས་ཤིང༌། ལས་དང་པོའི་དུས་སུ་ནི་ངན་སོང་དུ་མི་ལྡོག་ལ། ས་དང་པོ་ནས་ས་བརྒྱད་པའི་བར་ཡང་འདིས་ཐོབ་ན་ཐེག་པ་འོག་མར་མི་ལྡོག་སྟེ། ཞེས་ཕན་ཡོན་ཡང་བཤད་དོ། །དབང་དང་པོའོ ༑༑ ༑༑ དེ་ནས་གསང་བ་ནི། མཎྜལ་དང་ཡོན་དབུལ་ཞིང་དུས་སྔ་མ་ནས་ཡང་དང་ཡང་དུ་གསང་དབང་ནོད་པར་ཞུ་བ་དབུལ། དེ་ནས་རྡོ་རྗེ་སློབ་དཔོན་གྱི་དབང་གི་རྗེས་ཉིད་ལ་ཡང་མཎྜལ་དང་ཡོན་དབུལ་ཏེ། ཚོགས་ཀྱི་ལོངས་སྤྱོད་དང་བཅས་པ་ལེགས་པར་བརྟགས་པའི་རིག་མ་ཡང་བླ་མ་ལ་ཕུལ་ལ། དེ་ནས་གསོལ་བ་གདབ་པ་ནི། སློབ་དཔོན་ཁྱོད་ནི་དགོངས་སུ་གསོལ། །ཞེས་བྱ་བ་ལ་སོགས་པའི་ཚིགས་སུ་བཅད་པ་གཅིག་གིས་ལན་གསུམ་དུ་གསོལ་བ་གདབ་སྟེ། ཆོ་ག་དང་པོའོ། །གསང་སྤྱོད་ཐབས་དང་ལྡན་ཞེས་བྱ་བ་ལ་སོགས་པའི་ཚིགས་སུ་བཅད་པ་གཅིག་གིས་རྟོག་པ་མེད་པར་གསང་བའི་དབང་ནོད་ནུས་སམ་ཞེས་ལན་གསུམ་གྱིས་བྲི་སྟེ།

ཆོ་ག་གཉིས་པའོ། །དེ་ནས་སློབ་དཔོན་གྱིས་ཁྱོད་ཅེས་པ་ལ་སོགས་པའི་ཚིགས་སུ་བཅད་པའི་ཕྱེད་དང་གཉིས་ཀྱིས་གསང་བའི་དབང་བསྐུར་དུ་གསོལ། ཞེས་སློབ་མས་གསོལ་བ་གདབ་སྟེ། ཆོ་ག་གསུམ་པའོ། །དེ་ནས་གསང་བའི་རྫས་བསྒྲུབས་པར་བྱ་སྟེ། བླ་མ་དང་ཕྱག་རྒྱ་འདུ་ཤེས་གསུམ་ལྡན་གྱི་བྱིན་གྱིས་བརླབས་ལ་སྙོམས་པར་ཞུགས་པ་ལས། ཏིང་ངེ་འཛིན་གྱིས་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ། ཚངས་སྒོ་ནས་ཞུགས་ཏེ་འོད་དུ་ཞུ་བའི་བྱང་སེམས་ཡུམ་གྱི་བྷ་གར་དབབ་པའོ། །དེ་ནས་གཞན་ཡང་དབུས་སུ་ཞེས་བྱ་བས ༑ ཕབ་ནས་མཚན་ལྡན་བླུགས་པར་བྱ། །ཞེས་བྱ་བའི་བར་གྱིས་བསྟན་པ་སྟཻ། ཆོ་ག་བཞི་པའོ། །དེ་ནས་སློབ་མའི་གདོང་གཡོགས་བཅིང་ཞིང༌། འོད་དཔག་ཏུ་མེད་པར་ ( ¡¶ ཞ ¡· + རང་ ) སྐད་ཅིག་གིས་བསམས་ལ། ཡུམ་གྱི་མཁའ་ནས་བྱང་ཆུབ་ཀྱི་སེམས་ལྕེ་ལ་བྱིན་ལ། དཔའ་བོ་རྣལ་འབྱོར་མ་རྣམས་ཀུན། །ཞེས་པའི་ཚིགས་སུ་བཅད་པ་གཅིག་བརྗོད་ཅིང་བྱང་སེམས་དེ་ཉ་ཕྱིས་ལ་སོགས་པར་བཞག་ལ། མཐེབ་སྲིན་གྱིས་སྦྱིན་པའམ། ཡང་ན་ལྕེ་ཉིད་ཀྱིས་བླངས་བར་བྱའོ། །རྫས་སྦྱིན་པ་སྟེ་ཆོ་ག་ལ་ལྔ་པའོ། །དེ་ནས་གསང་དབང་མཆོག་ནོད་ཅིང་ཐོབ་པར་བསྟན་པ་ནི

༑ སློབ་མས་ཨ་ཧོ་སུ་ཁ་ཞེས་བརྗོད་དེ། ཡང་བླ་མ་ལ་གསོལ་བ་བཏབ་ནས། དེ་ནས་བླ་མས། འདས་པའི་རྡོ་རྗེ་འཆང་སོགས་ཀྱིས། །ཞེས་བྱ་བའི་ཚིགས་སུ་བཅད་པ་གཅིག་གིས་གསང་དབང་ཐོབ་པའི་ངེས་པའི་ཤེས་པ་བསྐྱེད་དོ། །དེ་ནས་བླ་མས་གདོང་གཡོགས་ཕྱེ་སྟེ། དབང་འདིས་ནི་གཟུང་འཛིན་གྱི་རྣམ་པར་རྟོག་པ་རགས་རིམ་ཐམས་ཅད་འགགས་ཤིང༌། རླུང་བཅུ་ལ་ཡང་དབང་ཐོབ་ཅིང་ས་བཅུ་ཐོབ་པ་དང་བཅུ་གཅིག་པ་ཐོབ་པའི་བག་ཆགས་བཞག་གོ །ཞེས་ཕན་ཡོན་བསྟན་ཏེ། ཆོ་ག་དྲུག་པའོ། །དེ་ནས་སློབ་མས་བླ་མ་ཕྱག་བྱ་བ་ལ་སོགས་པས་རྗེས་ཀྱི་བྱ་བ་ཡང་ཤེས་པར་བྱའོ། །གསང་དབང་ངོ༌། །དེ་ནས་ཤེས་རབ་ཡེ་ཤེས་ནི། ཡང་བླ་མ་ལ་མཎྜལ་སྔོན་དུ་འགྲོ་བའི་ཡོན་ཕུལ་ལ་སྔར་གསང་དབང་སྐབས་སུ་བརྗོད་པའི་ཚིགས་བཅད་གཅིག་གིས་ལན་གསུམ་དུ་གསོལ་བ་གདབ་བོ ༑ ༑ སློབ་མའི་ཆོ་གའི་བྱ་བ་དང་པོའོ། །དེ་ནས་བླ་མས་སྔར་གསང་དབང་གི་རིག་མ་དེ་ཉིད་ནི་དྲི་ཞིམ་པོའི་ཆུས་ལེགས་པར་ཁྲུས་བྱས་བདུད་རྩི་ལྔས་བྱུགས་ཏེ། རྒྱན་ཐམས་ཅད་ཀྱིས་བརྒྱན་ལ། ལྷ་མོ་འདི་ནི་ཞེས་བྱ་བ་ལ་སོགས་པའི་ཚིགས་སུ་བཅད་པ་གཅིག་གིས་རིག་མའི་ལག་པ་གཡོན་པ་སློབ་མའི་ལག་པ་གཡས་པར་གཏད་དེ། བླ་མའི་བྱ་བ་ཤེས་རབ་གཏད་པའི་དབང་སྟེ་ཆོ་ག་གཉིས་པའ།ོ། དེ་ནས་རིག་མ་དེས་སློབ་མ་ལ་དམ་ཚིག་དང་སྡོམ་པ་བསྲུང་ནུས་སམ་ཞེས་དྲི་ཞིང་སློབ་མས་ལན་བྱ་བ་ཐབས་དང་ཤེས་རབ་ཀྱི་ཆོ་ག་སྟེ་གསུམ་པའཽ། །དེ་ནས་བླ་མས་གཉིས་ཀ་ལ་འདུ་ཤེས་གསུམ་བྱིན་གྱིས་བརླབས་ལ་སོ་སོར་ཡང་བྱེད་དུ་གཞུག དེ་ནས་རླུང་སྦྱང་བ་སྔོན་དུ་སོང་བས་སྐད་ཅིག་གིས་ཐབས་ཤེས་རབ་སྙོམས་པར་ཞུགས་པ་ལས་དེ་བཞིན་གཤེགས་པ་ཐམས་ཅད་ཚངས་སྒོ་ནས་ཞུགས་ཏེ། དེ་འོད་དུ་ཞུ་ནས་རིམ་གྱིས་ཕབ་ཅིང༌། ཐབས་ཤེས་རབ་ལ་འཁྱུད་པ་ལ་སོགས་པ་ལ་ཡུན་རིང་དུ་བདེ་བ་མྱོང་བར་བྱའོ། །དེ་ནས་ཡུམ་གྱི་རྩ་བཙལ་ཞིང་སྙོམས་པར་འཇུག་གི་རྩ་དྲུད་པས་བདེ་བ་ཆེན་པོའི་ཏིང་ངེ་འཛིན་སྐྱེད་ཅིང༌།

ཐིག་ལེ་གནས་དམའ་མོར་ཕབ་ལ་སྥ་ར་ཎ་ཕཊ་ཅེས་ངག་ཏུ་བརྗོད་ཅིང་ཡུམ་གྱི་མཁར་ཐིག་ལེ་འཕང་ངོ༌། །དེ་ནས་རྡོ་རྗེའི་ལྟེ་བར་སི་ཞེས་པའི་སྒྲ་གྲགས་པར་བསམ་ཞིང་ཐིག་ལེ་དྲང་ངོ༌། །དེ་དག་ནི་ཡུན་རིང་པོར་གོམས་པར་བྱ་ཞིང་ཐིག་ལེ་དང་བདེ་བ་ལ་དབང་ཐོབ་པར་བྱ་བ་གཅེས་ཏེ། ཡེ་ཤེས་བདེ་བ་ཆེན་པོའི་དབང་ངོ་ ༑ ༑ དེ་ཡང་གཞུང་ལས། ཐབས་དང་ཤེས་རབ་གཡས་དང་གཡོན། །ཞེས་བྱ་བ་ནས ༑ གཉིས་མེད་ཡེ་ཤེས་གསལ་བར་འགྱུར། །ཞེས་བྱ་བའི་བར་གྱིས་བསྟན་ཏེ་ཉམས་མྱོང་སྐྱེད་པའི་ཆོ་ག་བཞི་པའོ། ། ¡Ã དེ་ནས་དབང་རྗེས་སུ་མཐུན་པའི་གནང་བ་སྦྱིན་ཏེ། ཤེས་རབ་མ་ཡི་རྐང་གཡོན་ཞེས་བྱ་བ་ནས། རྟག་ཏུ་རྨི་ལམ་བཞིན་དུ་བྱོས། །ཞེས་བྱ་བའི་བར་གྱིས་བསྟན་ཏེ་ཆོ་ག་ལྔ་པའོ། ། ( ¡¶ ཞ ¡· - དེ་ནས་་་་་་་ལྔ་པའོ། ། ) དེ་ནས་བླ་མས་དེ་ནི་ཤེས་རབ་ཀྱི་དབང་ཡིན་ཞིང་དེས་ཤེས་བྱའི་སྒྲིབ་པ་སྤོང་བ་དང༌། ས་བཅུ་གཅིག་ ( ¡¶ ཞ ¡· གསུམ་ ) པའི་སྐུ་གསུམ་གྱི་འབྲས་བུ་ཐོབ་པ་ཡིན་ཞེས་ཕན་ཡོན་བསྟན་ཏོ། །ཆོ་གའི་ལུགས་གཅིག་གིས་ནི་སྐབས་འདིར་ལུང་བསྟན་པ་དང༌། ཁྱད་པར་གྱི་རྗེས་གནང་བྱ་བ་དང་ཚུལ་གཅིག་ཡིན་ནོ། །འདི་ཤེས་རབ་ཡེ་ཤེས་ཀྱི་བྱ་བ་ལ་སོགས་པས་བསྟན་ཏེ་ཆོ་ག་དྲུག་པའོ། །ཤེས་རབ་ཡེ་ཤེས་སོ། །དེ་ནས་བཞི་པ་ནི་མཎྜལ་དང་ཡོན་དབུལ་བ་དང༌། གསོལ་བ་གདབ་པ་གསུམ་ལ་ལྟོས་པ་མི་དགོས་གསུང༌། བཞི་པ་དངོས་ནི་བདེ་བའི་རྒྱུན་སྒོམ་པ་རླུང་དང་ཐིག་ལེ་བཟུང་བའི་མན་ངག་ཀྱང་བསྟན་ཅིང༌། ཡེ་ཤེས་འདི་ནི་ཆེས་ཕྲ་ཞིང་ ༑ ༑ ཞེས་པ་ལ་སོགས་པའི་ཚིགས་སུ་བཅད་པ་བརྗོད་ཅིང༌། གསུམ་པའི་ཉམས་སུ་མྱོང་བ་དེ་ཉིད་ཆོས་ཀྱི་སྐུ་དང་ཡང་དབྱེར་མེད་པ་ཡིན་པས། ཁྱོད་ཀྱིས་རྟག་ཏུ་སྐྱོངས་ཤིག་ཅེས་པ་ནི་བཞི་པའོ། །དེ་ཡང༌། བཞི་པ་དེ་ཉིད་ཀྱི་ནི་དབང༌།། བླ་མའི་ཞལ་ལས་ཤེས་པར་འགྱུར། །ཞེས་བྱ་བས་བསྟན་ཏེ། ཆོ་ག་དང་པོའོ། །དེ་ནས་རྗེས་ཀྱི་བྱ་བ་ནི་དཀྱིལ་འཁོར་མཆོད་པ་དང༌། ལས་ཀྱི་ལྷག་ཆད་བསྐངས་ཤིང་ཡི་གེ་བརྒྱ་པ་བརྗོད་པ་དང།

དཔའ་བོ་དང་རྣལ་འབྱོར་མ་རྣམས་ལ་ཚོགས་ཀྱིས་མཉེས་པར་བྱ་བ་དང༌། ཆོས་སྐྱོང་རྣམས་གཏོར་མས་ཚིམ་པར་བྱས་ལ། བླ་མའི་ཞབས་ལ་ཕྱག་འཚལ་བ་ཡང་བསྟན་ཏེ། ཆོ་ག་གཉིས་པའོ། །འདི་ཡང་གཞུང་ལས། རྗེས་སུ་བྱ་བའི་ཆོ་ག་ནི་ཞེས་བྱ་བ་ལ་སོགས་པ་ཡིན་ནོ། །དེ་ནས་བླ་མས་དབང་བཞི་པ་འདིས་ཀྱང་དྲི་མ་གང་དག་པ་དང༌། འབྲས་བུ་གང་ཐོབ་པ་ཡང་དབང་གསུམ་པ་དང་འདྲའོ་ཞེས་བྱ་བས་བསྟན་ཅིང༌། ཁྱོད་ཀྱིས་སྲོག་ཆགས་གསད་པར་བྱ། །ཞེས་པ་ལ་སོགས་པ་རྒྱལ་བས་དགོངས་ཏེ་གསུངས་པའི་དམ་ཚིག་བཞི་ཡང་ཐུན་མོང་དུ་བསྟན་ཏེ། ཆོ་ག་གསུམ་པའོ། །དེ་ནས་གཞན་དུ་གསུངས་པའི་དམ་ཚིག་རྣམས་ལ་ཡང་བསླབ་པར་བྱ་ཞེས་པས་བསྟན་ཏོ། །དེ་ནས་སྔར་གྱི་རྡུལ་ཚོན་གྱི་ཡེ་ཤེས་པ་གཤེགས། དམ་ཚིག་པ་བདག་ཉིད་ལ་བསྡུ། རྡུལ་ཚོན་གྱི་དམན་པ་རྣམས་བསྡུས་ལ་མཆོད་པ་བྱས་ལ། ལས་ཀྱི་རྗེས་མི་མངོན་པར་བྱའོ། །དེ་ནས་དམན་མ་རྣམས་ཆུ་བོར་གཤེགས་སུ་གསོལ་ཏེ་ཆོ་ག་བཞི་པའོ ༑ ༑ འདི་ནི་བླ་མའི་ཞལ་ལས་ཤེས་པར་བྱ་བ་ཡིན་པས་གཞུང་ལས་ནི་གྲུབ་པ་མེད་དོ། །དབང་གི་ཆོ་གའི་ཐོ་ཙམ་ཕྱོགས་གཅིག་ཏུ་བསྡེབས་ནས་བསྟན་པ་རྫོགས་སོ།། །།དགེའོ།། ༄༅། །དཔལ་ས་སྐྱ་པའི་མན་ངག་གཅེས་པ་བཏུས་པ་རིན་པོ་ཆེའི་ཕྲེང་བ་བཞུགས། ། ༄༅། །དཔལ་ལྡན་མཐུ་སྟོབས་ཀྱི་དབང་ཕྱུག་ལ་ཕྱག་འཚལ་ལོ། །བླ་མ་དང་དཀོན་མཆོག་གསུམ་ལ་སྐྱབས་འགྲོ་བྱ། བྱང་ཆུབ་ཀྱི་སེམས་བསྒོམས་ལ་མདུན་གྱི་ནམ་མཁར་བིརྺ་པ་ཉི་ཟླ་རྟིང་པར་འཛུད་པ་ལ་སོགས་པའི་རྣམ་འགྱུར་གྱིས་བཞུགས་པ་ལ་གུས་འདུད་དྲག་ཏུ་བྱས་ལ། བདག་ཀྱང་དེ་དང་ནུས་པ་མཉམ་པར་བསམ་སྟེ། སྔགས་ནི། ཨོཾ་བཛྲ་ཨཾ་གུ་ལི། བཛྲ་ཀ་པཱ་ལི། བཛྲ་ངྷི་ན། བིནྟུ་ཨ་ར་བཛྲ་པི་ཨཾ་ཧུ་ཙཾ་གེ་ས་ར་བྷེ་ཏ་ན། ལཾ་ག་ཨེ། ཨཾ་ག་ ( ¡¶ ཞ ¡· གེ་ ) ཨི་མི་ལེ། ལེ་ག་ ¡Ã པར་ཏ ( ¡¶ ཞ ¡· ས་ར་ཏ ) ། ཏ་ཨུ་ལ་ཏི་པི་ཊ། ཨོཾ་བི་རུ་ཝ་ ( ¡¶ ཞ ¡· - ཝ་ ) པ་ར་ན་མོ་བྷེ་ ( ¡¶ ཞ ¡· ཝེ་ ) ཏ་ནི་ཝ་ར་ནི། ཞེས་པ་ནུས་ཚད་དུ་བཟླས་ལ།

མཐར་བིརྺ་པ་བདག་ལ་བསྟིམ་པའམ། མི་དམིགས་པར་བྱ ( ¡¶ ཞ ¡· + གང་བདེ་བྱ་གསུང་ ) ། ཡང་དུས་རྒྱུན་དུ་བྱེད་ན། ཆུ་གཙང་མ་ཁྱོར་བ་གཡོན་པར་བླུགས་ལ། གཡས་ཀྱི་སྲིན་ལག་གིས་དཀྲུག་ཅིང༌། སྔགས་དེ་ལན་ཅི་རིགས་པར་བཟླས་ལ། སྲིན་ལག་གིས་དཔྲལ་བ། མགྲིན་པ། སྙིང་ག་གསུམ་དུ་ཐིག་ལེ་རེ་རེ་བྱའོ། ། ( ¡¶ ཞ ¡· + ཡང་ ) གདོན་གྱིས་བར་ཆད་ཤིན་ཏུ་ཆེ་བའི་གནས་སུ་སྡོད་པའམ། འགྲོ་ན་ཁྱོར་བ་གཡོན་པར་དྲི་ཆུ་བླུགས་ལ་སྲིན་ལག་གིས་དཀྲུག་ཅིང༌། བདུན་ནམ་ཉེར་གཅིག་བཟླས་ཏེ། མིག་མི་ལྟ་བར་སྲིན་ལག་གཡོན་པས་ཆུ་དེ་ནས་བླངས་ལ་རྒྱབ་བམ། ཕྲག་པ་གཡོན་ན་ཡར་ཁྱེར་ལ། རིམ་གྱི་དཔྲལ་བ། ལྕེ་རྩེ། སྙིང་ག་གསུམ་དུ་རེག་པར་བྱ་སྟེ ༑ འདི་ནི་ནམ་དགོས་དུས་སུ་བྱེད་པ་ཡིན་ནོ། །སྔ་མ་ནི་སྔ་དྲོ་ལ་སོགས་པའི་དུས་ནར་མར་བྱེད་པའོ། །དེ་རང་ལ་མཆིལ་མས་གདབ་མི་དགོས། དེ་ལྟར་ཕྱི་མ་གཉིས་པོ་དེ་ནི་བསྣན་པ་ལྟ་བུ་ཡིན་གྱིས། སྔར་གྱི་མོས་གུས་བྱས་པ་ཉིད་ཀྱིས་སྲུང་བའི་མཆོག་ཏུ་འགྱུར་རོ། །ར་ག་ཏ་ཛ་ཌ། ར་ག་ཏ་ཕཊ། བིརྺ་པ། ཀ་ནིར་ལ་ཌ་ཐ་མོ་ན་ཐཱི་བྷི་ཡ། ཨི་ཐི།། །།༈ དཔལ་ལྡན་མཐུ་སྟོབས་ཀྱི་དབང་ཕྱུག་བིརྺ་པ་ལ་ཕྱག་འཚལ་ལོ། འདིའི་བསྲུང་བ་ལ་གཉིས། རྡོ་རྗེ་རྩེ་གསུམ་གྱིས་བསྲུང་བ། ལུགས་འབྱུང་ལུགས་བཟློག་གིས་བསྲུང་པའོ། །དང་པོ་ནི་བསམ་གཏན་གྱི་ཡན་ལག་བདུན་སྔོན་དུ་སོང་ནས། རང་ཉིད་རྣལ་འབྱོར་གྱི་དབང་ཕྱུག་ཏུ་དམིགས་ལ། ལག་པ་གཡོན་པའི་མཐེ་བོས་མཐེའུ་ཆུང་མནན་ལ་དེས་དཔྲལ་བ་དང༌། ཁ་དང༌། སྙིང་ག་དང༌། ལྟེ་བ་དང༌། གསང་གནས་ཀྱི་རྩེ་མོ་རྣམས་ལ་རེག་ཅིང་རིམ་པ་བཞིན་དུ། ཨོཾ་ཨ་ཀྵེ་བྷི་མ། དེའི་དོན་ནི་སྔར་ནི་ལྷན་ཅིག་གྲུབ་མ་ལོངས་སྤྱོད་རྫོགས་པའི་སྐུ་ལྷན་ཅིག པ་ཙེ་ཨུ་པི་མ། ཕྱིས་ནི་མཚམས་མ་སྤྲུལ་པའི་སྐུ་ཞིང་སྐྱེས་མཁའ་འགྲོ་མས་བྱིན་གྱིས་རློབ་ཅིང་ཤི་ལ་བ་ཐ་ར། ཤིང་དང་བྲག་བཞིན་དུ། ཧ་ཨུ་ཨ་ཚེ་ཨུ། ང་འདི་ན་ཡོད་དོ། །ཝ་པ་ཞེས་པ་དེ་ལས་མ་འདའ།

བིརྺ་པ་པྲ་ས་ངྷེཾ་སྭཱ་ཧཱ། བིརྺ་པའི་བཀའ་ལས་མ་འདའ་ཅིག་ཅེས་པའོ། །ཡང་རྐང་པའི་རྟིང་པ་ཚོན་པོ་ལ་བཙུགས ༑ བྲང་ང་ ( ¡¶ ཞ ¡· བ་ ) ས་ལ་བཙུགས་ནས། རྡོ་རྗེ་བསྲུང་བའི་ཕྱག་རྒྱ་བཅས་ལ ༑ དེ་ཡར་བཟློག་ལ་འཛུབ་མོ་སྙིང་གར་རེག་ཅིང༌། མཐེའུ་ཆུང་ཁ་ལ་རེག དེ་མར་བཟློག་ནས་ལྟེ་བར་མཐེའུ་ཆུང༌། མཐེབ་འཛུབ་ཀྱི་བར་དུ་གསང་གནས་གཞུག མཐེའུ་ཆུང་བཤང་ལམ་ལ་རེག་གོ །དེ་བཞིན་དུ་ཡར་ལ་ཡང་བཟློག་གོ། དེ་ནས་མར་ལ་ཡང་དེ་བཞིན་དུ་བྱས་ལ་བཤང་སྒོར་དགྲོལ་ཏེ། འདིས་ནི་ཕྱི་རོལ་གྱི་བར་ཆད་དང་དགྲ་རྐུན་ལ་སོགས་པ་ཐམས་ཅད་ཐུབ་པར་འགྱུར་རོ། །ཐུན་གསུམ་མམ་བཞི་བསྒོམས་ན་མཆོག་ཏུ་འགྱུར་རོ། །འདི་དྲན་པ་ཙམ་གྱིས་ཀྱང་བར་དུ་གཅོད་པར་མི་ནུས་སོ། །ཨི་ཐི།། །།༈ རྡོ་རྗེ་བསྲུང་བའི་ཕྱག་རྒྱ་ནི། །སྙིང་གར་བཅའ་ཞིང་བཤང་སྒོར་དགྲོལ ༑ ༑ འབྱུང་པོའི་ཉི་མ་དག་ལ་བསྟན། །གཞན་དུ་ན་ནི་བར་ཆད་འགྱུར། ། སྲིན་བུའི་བར་པ་དོ་སི་ངྷཱུ་ར་དང༌། ཙནྡན་དཀར་དམར། བུ་རམ། ར་དཀར་གྱི་རྨང་རའི་ཤ དེ་ཚོ་ལ་སྔགས་བཏབ་ལ། བསྒྲུབ་བྱ་ལ་སྦྱིན། ཡང་ན་རིལ་བུ་བྱས་ནས་སྨིན་མཚམས་སུ་ཐིག་ལེ་བྱ་ཡང་ཟེར།། ༈ །།རྣལ་འབྱོར་དབང་ཕྱུག་བིརྺ་པ་ལ་ཕྱག་འཚལ་ལོ། །རང་གི་སྲིན་བུ་སྐྱུགས་པ་དེའི་མགོ་བ་དང༌། རྐེད་པ་དང་ ༑ མཇུག་གསུམ་གྱིས་ལས་གསུམ་བྱེད་དེ། མགོ་སྟོད་ཀྱིས་ཐིག་ལེ་བྱས་ཏེ། གང་ལ་ཕྱག་བྱས་པ་དེ་འགས་པར་འགྱུར་ཏེ། མུ་སྟེགས་བྱེད་ཀྱིའོ། །ནང་པ་བུངྔྷ་པ་ལ་བྱས་ན་ན་ཚ་མྱོང་ངོ༌། །བར་པ་དེ་སིནྡྷུ་ར་དང་བསྲེས་ཏེ་བྱས་ན་དབང་དུ་འགྱུར་རོ། །མཇུག་མ་དེ་ཙནྡན་དཀར་དམར། ནཱ་ག་གེ་སར། བུ་རམ་རྣམས་བཏགས་ཏེ། རིལ་བུ་བྱས་ལ་ལག་པ་ལ་བསྐུས་ཏེ་ནད་པའི་གནས་གསུམ་དུ་རེག་ན་དེས་ནད་པའི་གདོན་དང་ནད་ཐམས་ཅད་ཞིའོ། །རྣལ་འབྱོར་གྱི་དབང་ཕྱུག་བིརྺ་པའི་བསྲུང་བ་དང༌། བཟློག་པ་དང༌། དབང་དུ་བྱ་བ་དང༌། ལྷ་འགས་པ་དང་ ༑ བསད་པའི་མན་ངག་གོ །ཨི་ཐི།། ༈ །།ཙ་ཀྲའི་སྲུང་བ་བྱེད་ན་ལྟཻ་བར་བསྒྲུབ་བྱ་བྲི།

དེའི་གནས་ལྔར་སྔགས་ལྔ་བྲི། རབ་གནས་བྱས་ལ་བཏགས་སོ ༑ ༑ མི་ལ་གསང་ངོ༌། །ཨི་ཐི།། ༈ །།ཨ་ཀྵེའུ་བྷི་མ། པ་ཚེ་ཨུ་པི་མ། ཤི་ལ་པ་ཐ་ར། ཧ་ཨུ་ཨ་ཚེ་ཨུ། ( ¡¶ ཞ ¡· + ཝ་པ་བྷིར་ཝཾ། ) ཝ་པ། བིརྺ་པ། ¡Ã པྲ་ས་དྷེཾ་སྭཱ་ཧཱ ( ¡¶ ཞ ¡· པྲ་པེ་ཌེཾ་སྭཱ་ཧཱ། ) །། ༈ །།བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཐོ་རངས་མལ་ནས་ལངས་པ་དང་སྐྱབས་འགྲོ་སེམས་བསྐྱེད་བྱས་ལ། རང་རྣལ་འབྱོར་གྱི་དབང་ཕྱུགས་བིརྺ་པ་ཉི་མ་རྟིང་པར་འཛིན་པ་ལ་སོགས་པའི་རྣམ་འགྱུར་གང་རུང་དུ་བསྒོམ། སྤྱི་བོར་ཉི་མའི་དཀྱིལ་འཁོར་གྱི་སྟེང་དུ་ཧོ་དམར་པོ་མགོ་ཐུར་ལ་བལྟ་བར་བསྒོམས་ལ་དེ་ཐབས་ཀྱི་རང་བཞིན་དུ་མོས་པ་བྱ། ལྟེ་བར་ཉི་མའི་སྟེང་དུ་ཧོ་དམར་པོ་མགོ་གྱེན་དུ་བལྟ་བ་བསམས་ལ། དེ་ཤེས་རབ་ཀྱི་རང་བཞིན་དུ་མོས་པ་བྱ། དེ་ནས་ལག་པ་གཡས་པའི་སོར་མོ་གཞིབས་པས་ལྕ ༼ ལྕེ ༽ འི་བུད་བཞར། གཡོན་པའང་དེ་ལྟ་བུའི་བུད་བཞར་ལ་གཡས་པས་སྤྱི་གཙུག་ནས་མནན། གཡོན་པས་ལྟེ་བ་ནས་བཏེག་ལ། ཡར་མར་ནས་བཙིར་ནས། ཐབས་ཤེས་རབ་གཉིས་སུ་མེད་པར་བསྒོམས་ལ། དེའི་ངང་ལ་བློ་བཞག་ལ། ཐབས་ཤེས་རབ་གཉིས་སུ་མེད་པའི་བསྲུང་བ་བླ་མའི་གསུང་ལས་གཉན་གྱིས་བྲིས་པའོ།། ༈ །།ཨོཾ་སཱ་སྟི་སིངྔྷཾ། རྟེན་འབྲེལ་གྱི་སྲུང་བ་བྱེད་པར་འདོད་པས ༑ ཤཱཀྱ་ཐུབ་པ་ལུགས་མའམ། རས་བྲིས་ཀྱི་དྲུང་དུ་མཆོད་པ་ལྔ་དང་གཏོར་མ་བཤམ། བསྲུང་བའི་ཡུལ་དུ་ཡོད་པས་ཁྲུས་ལེགས་པར་བྱས་ལ་གྲལ་ལ་བསྡད་དེ་མཎྜལ་ཕུལ་ལ། སློབ་དཔོན་གྱིས་དམིགས་པ་རྣམས་སྟོན་ཏེ། ཐོག་མར་རས་བྲིས་སམ། ལུགས་སྐུ་དེ་ཉིད་ཤཱཀྱ་ཐུབ་པ་མཚན་དང་དཔེ་བྱད་དུ་ལྡན་པ་འོད་ཟེར་དཔག་ཏུ་མེད་པ་སྤྲོས་བསྡུས་པས། སེམས་ཅན་གྱི་མི་མཐུན་པའི་ཕྱོགས་ཐམས་ཅད་ཞི་བར་མཛད་པ། སངས་རྒྱས་དང་བྱང་ཆུབ་སེམས་དཔའི་འཁོར་གྱིས་བསྐོར་བར་བསམས་ལ། སྐུར་གྱུར་པ་ནི་ཐམས་ཅད་བྱ་བས་ཕྱག་གསུམ་བྱ། དེ་ནས་ཨརྒྷཾ་པཱ་དྱཾ་བཛྲ་པུཥྤེ་ཧཱུྃ་ལ་སོགས་པའི་མཆོད་པས་མཆོད།

དཀོན་མཆོག་གསུམ་ལ་བདག་སྐྱབས་མཆི། ལན་གསུམ་གྱིས་རྒྱུན་བཤགས་དང༌། བྱང་ཆུབ་ཀྱི་སེམས་བསྐྱེད་ལ། དེ་ནས་གསོལ་བ་འདེབས་པ་སློབ་དཔོན་གྱི་རྗེས་སུ་བཟླས་པ་འདི་སྐད་བྱའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རྒྱུ་དང་འབྲས་བུའི་དགོས་པ་ཕུན་སུམ་ཚོགས་པ་དང་ལྡན་པ། ཆོས་ཐམས་ཅད་ཁོང་དུ་ཆུད་པ་དང་ལྡན་པའི་སངས་རྒྱས་བཅོམ་ལྡན་འདས་རྣམས་ཀྱིས། རྟེན་ཅིང་འབྲེལ་བར་འབྱུང་བའི་བྱིན་གྱིས་རླབས་ཀྱིས། བདག་མིང་འདི་ཞེས་བགྱི་བ་ལ་ནད་དང༌། གདོན་དང༌། དགྲ་དང༌། མི་མཐུན་པའི་ཕྱོགས་ཐམས་ཅད་ཉེ་བར་ཞི་བར་བཅོམ་ལྡན་འདས་ཀྱི་བྱིན་གྱིས་རླབས་ཀྱིས། བདག་ལ་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་ལ། དེ་ནས་བཅོམ་ལྡན་འདས་ཀྱི་གསུང་གི་རྗེས་ཟློས་བྱེད་པར་བསམས་ཏེ། ཨོཾ་ཡེ་ངྷརྨཱ་ཧེ་ཏུ་པྲ་བྷ་ཝཱ། ཧེ་ཏུནྟེ་ཥཱནྟ་ཐཱ་ག་ཏོ་ཧྱ་ཝ་དཏ། ཏེ་ཥཱཉྩ་ཡོ་ནི་རོ་ངྷ་ཨེ་ཝཾ་བཱ་དཱི་མ་ཧཱ་ཤྲ་མ་ཎ་ཡ་སྭཱ་ཧཱ། ཞེས་རང་གིས་གསོལ་བ་འདེབས་པའི་ཚིག་གིས་གསོལ་བ་བཏབ་ལ། དེ་རྗེས་ལ་བཅོམ་ལྡན་འདས་ཀྱི་གསུང་གི་རྟེན་འབྲེལ་གྱི་སྙིང་པོ་ལན་གསུམ་གྱིས་རྗེས་ཟློས་བྱ། དེ་ནས་རྟེན་འབྲེལ་གྱི་རྫས་བོང་ང་ནག་པོ། ཤུ་དག གུ་གུལ་ནག་པོ་གསུམ་ལ་རྟེན་འབྲེལ་གྱི་སྙིང་པོ་ཉི་ཤུ་རྩ་གཅིག་བཟླས་ལ། མེ་ལ་བསྲེགས་ལ། རླུང་རྩོལ་བ་ནས་ལན་གསུམ་བུས་ལ། ནད་ཀྱི་རྒྱུ་དང༌། ནད་ཀྱི་རྐྱེན་དང། རྣམ་རྟོག་ཐམས་ཅད་སངས་བུས་ལ། བུས་པའི་ཐ་མ་ལ་རླུང་ནང་དུ་འོང་དུ་མི་གཞུགས་པར་ཐུབ་ཚད་གཅིག་ཕྱིར་བཞགནང་དུ་རྔུབ་པ་དང་གཡས་བཀག་ལ་སྲོག་ནས་རྔུབས་པས་སེམས་ཀྱི་རྟེན་འབྲེལ་གྱི་སྙིང་པོའི་ཡི་གེ་དང༌། རྟེན་འབྲེལ་གྱི་དུད་པ་དེས་ལུས་ཐམས་ཅད་ཁྲིག་གིས་ཁེངས་པར་བསམས་ལ་མཆིལ་མ་མེད་ལ་རླུང་ནང་དུ་ཐུབ་ཚད་གཅིག་མནན།

དེ་ནས་སློབ་དཔོན་གྱི་ཕྱག་ཏུ་མེ་ཏོག་གཅིག་ཕུལ་ལ། སློབ་དཔོན་གྱིས་མེ་ཏོག་དང་བཅས་པའི་ལག་པས་བསྲུང་བར་བྱ་བའི་ཕྱིར། སྤྱི་བོའམ། དཔྲལ་བར་རེག་ལ། ཡང་དག་པར་རྫོགས་པའི་སངས་རྒྱས་ཀྱི་རྟེན་ཅིང་འབྲེལ་བར་འབྱུང་བའི་བྱིན་གྱིས་རླབས་ཀྱིས་ཆེ་གེ་མོའི་ནད་ཐམས་ཅད་ལས་བསྲུང་དུ་གསོལ། ཞེས་སློབ་དཔོན་གྱིས་ཀྱང་གསོལ་བ་བཏབ་ལ། དེ་ནས་མཐེབ་ཀྱུ་ ( ¡¶ ཞ ¡· སྐྱུ་ ) རེ་དང་ཆང་བུ་རེ་ལ་ཆུ་བླུགས་ལ། སརྦ་བིགྷྣཾ་གྱི་སྔགས་ལན་གསུམ་གྱིས་ནད་བདག་མོ་ལ་བྱིན་ལ་གཡས་ཕྱོགས་ནས་བསྐོར་བས་རྒྱང་རིང་དུ་འཕང༌། ལན་གསུམ་བཏང༌། ཁྲོ་བོའི་སྔགས་ཀྱིས་བགེགས་བསྐྲད་ལ་སླར་འོང་དུ་མི་གཞུག དེ་ནས་མཆོད་པའི་གྲལ་ན་ཡོད་པའི་གཏོར་མ་དེ་བྱིན་རླབས་གང་ཡང་རུང་བ་བྱས་ལ་ས་གཙང་སར་བཏང་ངོ༌། །དགའ་སྟོན་ཇི་ལྟར་འབྱོར་བ་བྱ། རྟེན་འབྲེལ་ལ་མངའ་བརྙེས་པ་རྣལ་འབྱོར་གྱི་དབང་ཕྱུགས་བིརྺ་པའི་གདམས་ངག རྗེ་ས་སྐྱ་པ་ལ་བབས་པའོ། ། ཤིན་ཏུ་ཟབ་བོ། །ཨི་ཐི། འདི་ལ་རྨི་ལམ་ངན་པ་ཞི་བ་དང༌། ནད་བྱུང་བ་ཞི་བ་དང་ ༑

 དགྲ་ཞི་བར་བྱ་བའང་སྣང་ངོ༌།། ༈ །།བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །རྣལ་འབྱོར་གྱི་དབང་ཕྱུག་གི་དགོངས་པ། དམ་ཚིག་དང་ ༑ སྡོམ་པ་དང་ལྡན་ཞིང་རིམ་པ་གཉིས་ལ་བརྩོན་པའི་རྣལ་འབྱོར་པས། ཕྱི་རོལ་གྱི་ཟས་སྤངས་ཏེ། རིལ་བུའི་བཅུད་ལེན་བསྒྲུབ་པར་འདོད་པས། རྫས་བསགས་པ་དང༌། བྱིན་གྱིས་བརླབས་པ་དང༌། ཇི་ལྟར་བསྟེན་པའི་ཚུལ་ལོ།། རྫས་འདི་རྣམས་ཡིན་ཏེ། ཨ་རུ་ར་གསེར་མདོག་ལྔ། ལྒ་ལེབ་བཅུ། ལུང་ཁུར་མོ་རྡོག་པོ་བཅུ། ཀ་ར། བུ་རམ་སྲང་གསུམ། མར་སྲང་བརྒྱད། ཕབས་རྡོག་གཅིགགྲུས་ཕྱེ་ཕུལ་དགུ། བདུད་རྩི་རིལ་བུ་ལྔ། དེ་རྣམས་ལེགས་པར་ཚོགས་པ་དང༌། ལན་ཚྭ་དང་སྐྱུར་སྔོ་ལ་སོགས་པའི་ཟས་ངན་པ་རྣམས་སྤངས་ཏེ་དཀར་གསུམ་དང་ ༑ མངར་གསུམ་དང༌། ཤིང་ཀུན་བག་ཙམ་ཟོས་པ་ལས་བྱུང་བའི་རང་གི་རྣམ་སྣང་གི་གོང་པོ་གཅིག་སྣོད་ཀྱི་ནང་དུ་བཞག་སྟེ། དེ་འོག་ཏུ་རང་གི་དྲི་ཆུ་བླུགས་ལ་དུག་གདོན། དེ་ནས་རྣམ་སྣང་བླངས་ལ་གཡམ་པ་གཙང་མའི་སྟེང་དུ་ཤིང་ལེབ་ཀྱིས་ལེགས་པར་བརྡལ་ལ་སྐམ་དུ་བཞུག བསྐམས་པའི་ལེབ་ ( ¡¶ ཞ ¡· ཕྱེ་ ) མ་དང་གོང་གི་རྣམས་ཞིབ་ཏུ་བཏགས་པའི་ཕྱེ་མ་རྣམས་བུ་རམ་གྱིས་འཕྲོད་བྱས་ལ། སླེའུ་གཙང་མའི་སྟེང་དུ་ལག་པ་གཙང་མས་ལྷའི་ང་རྒྱལ་དང་ལྡན་པས་ལེགས་པར་བརྫིས་ལ་རིལ་བུ་སྲན་མ་འབྲིང་པོའི་ཚད་ཙམ་བྱའོ། །གཡམ་པ་གཙང་མའི་མཐའ་མ་འདམ་པས་བསྐོར་བའི་སྟེང་དུ་རིལ་བུ་དེ་རྣམས་བཀྲམ་ལ་དར་དམར་པོས་གཡོགས་ལ་རིལ་བུ་མ་རེག་པར་བྱས་ལ་སྐམ། ལེགས་པར་བསྐམས་པ་དང་རྐྱལ་བ་སྲུབས་མེད་པ་གཙང་མའི་ནང་དུ་བླུགས་ལ་ཤིན་ཏུ་དབེན་པའི་གནས་སུ་རང་གི་སྨིན་མཚམས་ཀྱི་ཐད་ཀར་བཏགས་ལ་རྐྱལ་པ་དེ་སྲུང་བའི་འཁོར་ལོ་དང་ལྡན་པར་ལྷའི་རྣལ་འབྱོར་སྒོམ་ཞིང་ཡིག་འབྲུ་གསུམ་མང་དུ་བཟླས་ཤིང་དམིགས་པ་བདུད་རྩི་རིལ་བུ་བྱིན་གྱིས་བརླབས་པ་བཞིན་བྱའོ། །ཐུན་འགོ་དང་ཐུན་མཇུག་གཉིས་གཉིས་ལ་ཡི་གེ་བརྒྱ་པ་མང་དུ་བཟླས་སོ།

།ཞག་བདུན་གྱི་བར་དུ་བསྒྲུབ་པ་བྱའོ། །སྒྲུབ་པ་ཐོན་པ་དང་རིལ་བུ་བསྟེན་པ་ནི། རིལ་བུ་རེ་ལ་ཨོཾ་ཨཱཿཧཱུྃ་རེ་དང་ཡི་གེ་བརྒྱ་པ་རེ་བཟླས་ལ་བཟའོ། །རིལ་བུ་བཅུ་གཅིག་གིས་ཉིན་ཞག་རེ་འཚོའོ ༑ ༑ འདི་བསྟན་ན་ནད་གདོན་མ་ལུས་པ་ཞི་བ་དང༌། ཡོན་ཏན་དཔག་ཏུ་མེད་པ་ཡོད་དོ། །སློབ་དཔོན་རྣལ་འབྱོར་གྱི་དབང་ཕྱུག་བིརྺ་པའི་བཞེད་པའོ། ། རྫོགས་སོ།། ༈ །།རྗེ་བཙུན་དམ་པ་རྣམས་ལ་ཕྱག་འཚལ་ལོ། །ཏིང་ངེ་འཛིན་གྱི་བཅུད་ལེན་གྱི་གདམས་ངག་ལ། དང་པོ་སྐྱབས་སུ་འགྲོ་བ་བྱ། བྱང་ཆུབ་ཀྱི་སེམས་བསྒོམ། དེ་ནས་སྐད་ཅིག་གིས་བདུད་རྩིའི་ལྷ་མོ་འོད་འཆང་མ། སྐུ་མདོག་ལྗང་གུ་ཞལ་གཅིག་ཕྱག་གཉིས་མ།གཡས་ན་རལ་གྲིའམ་གྲི་གུགགཡོན་བདུད་རྩིས་གང་བའི་བུམ་པ་བསྣམས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཞིག་ཏུ་བསྒོམ། དེ་ནས་གཡས་ཀྱི་གྲི་གུག་གིས་བདག་ཉིད་ཀྱི་སྙིང་དཀར་ནག་གི་མཚམས་སུ་དྲལ་ནས། འོག་གི་ཕྱོགས་སུ་ཉོན་མོངས་པའི་རྩ་སྦུབས་ལྔ་སྟེང་གི་ཕྱོགས་སུ་ཡེ་ཤེས་ཀྱི་རྩ་སྦུབས་བྱུང་བར་བསྒོམ། དེ་ནས་ཉོན་མོངས་པའི་རྩ་སྦུབས་ལྔ་ནས་ཁྲག་མང་པོ་བུན་གྱིས་བྱུང་ནས་བཤང་གཅིའི་ལམ་ནས་འཐོན་པར་བསྒོམ་མོ། །དེ་ནས་རྩ་སྦུབས་སྟོང་པར་ཡོད་པའི་ནང་དུ་བུམ་པའི་བདུད་རྩི་བླུགས་པས། སྙིང་ག་མན་ཆད་དུ་བདུད་རྩིས་དཀར་མར་གྱིས་ཁེངས་ནས། ཡེ་ཤེས་ལྔའི་རྩ་སྦུབས་ན་ཡར་སོང་བའི་ལུས་ཐམས་ཅད་བདུད་རྩིས་མེར་གྱིས་ཁེངས་རྩ་གཉིས་ཀྱང་འབྱར་བར་བསྒོམ། དེ་ལྟར་བསྒོམས་པས་ ¡Ã སྙིང་ག་མན་ཆད་ ( ¡¶ ཞ ¡· - སྙིང་ག་མན་ཆད་ ) རྒྱུད་བདེ་བ་ཆེན་པོས་མེར་གྱི་གང་བར་བསྒོམ། དེ་ནས་གནས་ལུགས་ཀྱི་སྟེང་དུ་བློ་བཞག དེ་ནས་སྐབས་སུ་སྔར་བཞིན་བསྒོམ། དེ་ལྟར་བསྒོམས་པས་དམིགས་པ་རབ་འོ་མའི་སྒྲིགས་པ་ལྷུད་ལྷུད་པ་འོང༌། འབྲིང་མི་བཀྲེས་པར་ཁྱེང་ངེ་འོང༌། ཐ་མ་ཡང་མི་བཀྲེས་པ་ཙམ་འབྱུང་གསུངས ༑ འདི་བྱས་ན་བཟའ་མི་དགོས་པར་མ་ཟད་བཏུང་བ་ཡང་མི་དགོས་གསུང་

༑ འདི་བྱེད་འཕྲོ་ལ་བཟའ་བཏུང་ལོངས་སྤྱོད་ཀྱང་སྐྱོན་དུ་འགྱུར་བ་མེད་ལ་ཟ་བའི་འཕྲོ་ལ་ཁྲེག་ཆོད་དུ་བཅད་ཀྱང་བཀྲེས་སྐོམ་གྱི་སྐྱོན་མི་འབྱུང་གསུངས། འདི་བྱེད་ཙ་ན་དང་པོ་ཚོགས་ཀྱི་འཁོར་ལོ་བསྐོར། དེ་ནས་སྐབས་སུ་བརྒྱུད་པའི་བླ་མ་དཔལ་ཤ་བ་རི་པ་ལ་གསོལ་བ་གདབ་གསུང་ངོ༌། །ཏིང་ངེ་འཛིན་གྱི་བཅུད་ལེན་ནོ། །རྗེ་བཙུན་ས་སྐྱ་པའི་གདམས་པའོ། །ཨི་ཐི།། ༈ །།བླ་མ་དམ་པ་རྣམས་ལ་ཕྱག་འཚལ་ལོ། །དང་པོར་སེམས་བསྐྱེད། རང་སྐད་ཅིག་གིས་ལྷ་མོར་མོས། སྙིང་གར་ཧྲཱིཿདམར་པོ་ཟླ་བ་གནས་པར་བསྒོམ། འོད་ཟེར་གྱིས་བླ་མ་དང་ཀུ་རུ་ཀུལླེས་གཙོ་བྱས་པའི་སངས་རྒྱས་དང་བྱང་ཆུབ་སེམས་དཔའ་སྤྱན་དྲངས་མདུན་གྱི་ནམ་མཁར་བཞུགས་པ་ལ་མཆོད་པ་ལྔས་མཆོད། གུར་གྱི་ཚིགས་བཅད་གཉིས་བརྗོད་ཅིང་སྐྱབས་སུ་འགྲོ་བ་དང་སེམས་བསྐྱེད་བྱ། དེ་ནས་ཚད་མེད་པ་བཞི་བསྒོམ། བསོད་ནམས་དང་ཡེ་ཤེས་ཀྱི་ཚོགས་ཤཱུནྱ་ཏཱས་སྟོང་པར་བསྒོམ ༑ དེ་ནས་པད་ཟླའི་སྟེང་དུ་ཧྲཱིཿདམར་པོ་ལས་འོད་འཕྲོས་བསྡུས་ཧྲཱིཿ ལ་ཐིམ་པ་ལས་ལྷ་མོར་རང་བསྐྱེད། སྐུ་མདོག་དམར་མོ་ཞལ་གཅིག་ཕྱག་བཞི་མ། གཡས་གཡོན་དང་པོ་མདའ་གཞུ་འགེངས་པ། གཡས་ཀྱི་གཉིས་པ་ན་ལྕགས་ཀྱུ་འཛིན་པ། གཡོན་གཉིས་པ་ན་ཨུཏྤལ་དམར་པོ་བསྣམས་པ། ཞབས་གཡས་ཅུང་ཟད་བརྐྱང་པ། གཡོན་བསྐུམ་པའི་ཕྱེད་ཀྲུང་པདྨ་དམར་པོ་དང་ཟླ་བའམ་ཉི་མ་ལ་བཞུགས་པར་བསྒོམ། རང་གི་སྙིང་གར་ཟླ་བ་དང་ཉི་མ་གང་རུང་གི་ཁ་རུ་ཧྲཱིཿབསྒོམ། འོད་ཀྱིས་རང་དང་འདྲ་བའི་ཡེ་ཤེས་སེམས་དཔའ་སྤྱན་དྲངས། ཛཿཧཱུྃ་བཾ་ཧོཿས་རང་ལ་བསྟིམ། རིག་ལྔས་དབང་བསྐུར། འོད་དཔག་མེད་ཀྱིས་དབུར་རྒྱན་པར་བསམ། སྙིང་གར་ཧྲཱིཿལས་སྔགས་གཡས་སུ་བསྐོར་བ་ལ་བཟླས་པ་བྱ། དེ་རང་དང་སྙིང་གའི་སྔགས་ས་བོན་དང་བཅས་པ་ལས་འོད་དམར་པོ་འཕྲོས་ཏེ། དབང་དུ་བྱ་བའི་བསྒྲུབ་བྱ་བཀུག་སྟེ་མདུན་ན་གནས་པ་ལ་ཕོག་པས་དམར་ལམ་བྱུང་བར་གྱུར་ཅིང་དབང་དུ་འདུས་པར་བསམ།

བསྙེན་སྔགས་འབུམ་ཕྲག་བདུན། ལས་དུས་ཁྲི་ཕྲག་གཉིས་སོ། །ཨོཾ་ཨ་ཤ་གྲཱ་ཏ་གྷ་ར། མ་ཧཱ་བི་ངྷ་ནི་བནྡྷ་ཨུརྟ་བནྟ། བཛྲ་ཧསྠཱ་བཛྲ་མུཥྟི། བཛྲ་དེ་ཝི་སན་དུཥྟི། བཛྲ་ཨཾ་གུ་རི། མ་ཡི་སི་ཝུཏ། སན་དུཥྟི། ཨེ་ཀ་ཝུ་ག་ཝོ། ན་ཕུ་ཏྲ་ཧི་མོ་རི་ཏྲིཥྛི། ཨོཾ་བཾ་ཀི་ངྷ་ལི། མུཉྩ་སིནྡྷ། ཏམྦྷ་ཡི་ཤ་ལི། ཀནྟ་ལི་ཤ་ལི། མ་ཡི་རྭ་སུ་ཏ། ཕ་ལ་ཡི་ན་སུ་ཏ། ཛྷ་བྷ། སུང་པ་ཝས། ཙི་ར་ཀ་རནྟེ་ཛྷ་ཡི་པ། ཐོ་བས། ཧི་ར་ཕོ་ཡ་ཕྱེ། ཧ་ཡེ་ཕོ་རི། ཏྲ་ཧཱུ་ནི། ཨུ་པ་རི་བནྡྷ་ཡི། བཛྲ་མུ་ག་རོ་ཀོ་ནི ( ¡¶ ཞ ¡· རི ) ། ཨ་ཡི་ཤ་པུ་ཏ། བྷ་ཝནྟི་ཝ་ཡི་སུ། ཛྷ་ཡི་ན་བྷནྡྷ་སི། རཀྵ་ས་རི་ཧ་ར། ཛྷ་ཝ་ན་མོ། ཧོ་ཧེ་ཡེ་སིངྔྷི། བྷ་ཡེ་ར་བནྡྷ། ཡ་ཡེ་ར་བནྡྷ་བནྡྷ་ཛྷ་སི། ཏོ་ལི་ཏ་ལུ་བནྡྷ། སརྦ་ཌཱ་ཀི་ནཱི། མ་ཡེ་རུ་མེ་བྷན་ཏུ། ར་མ་སུ་ཏ། ཤ་ལུ་བནྡྷ་རཀྵ་རཾ་ཧཱ་ར། ཛ་ཝ་ན་ཧྲི་ཡི། མོ་རི་སིངྔྷི། དངོས་གྲུབ་མ་ཐོབ་བར་དུ་བདག་ལ་སྲུངས་ཤིག གཡོན་པའི་རྩེ་གསུམ་ཕྱག་རྒྱ་སྨིན་མཚམས་སུ་གཏུགས་ལ། སྔགས་འདི་ལན་གསུམ་བཟླས་ཏེ། མཚན་མོའི་བསྲུངས་བའོ། །རྗེས་སུ་བཟླས་པའི་ལུང་ནི་མེ་ཏོག་ལག་ཏུ་ཐོགས་ལ་ལན་གསུམ་བཟླས་སོ།། ༈ །།ཌོཾ་བི་ཧེ་རུ་ཀར་བདག་ཉིད་བསྒོམས་ལ་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ། སློབ་དཔོན་གྱི་དཔྲལ་བའི་ཨོཾ་ལས་འོད་ཟེར་བྱུང་བདག་གི་དཔྲལ་བར་ཞུགས་སྐུའི་ཡོན་ཏན་ཐམས་ཅད་རྫོགས་པར་བསྒོམ། བདག་གི་ལུས་ཇི་སྲིད་གནས་ཀྱི་བར་བླ་མ་བརྒྱུད་པ་དང་བཅས་པ་ཐམས་ཅད་ཀྱི་བྱིན་རླབས་ཞུགས། དེ་བཞིན་དུ་གསུང་དང་ཐུགས་ལའང་ཤེས་པར་བྱའོ། །ནུབ་མོའི་བསྲུང་བ་ནི་ཆུ་ཁྱོར་བ་གང་ལ་ལན་བདུན་བཟླས། རྩི་གསུམ་ནི་འདྲའོ། །ཆུ་ནི་བླ་མ་དང་སངས་རྒྱས་ལ་སོགས་པའོ། །སྲུང་བ་འདི་ནི་མཆོག་ཏུ་ཤེས་པར་བྱའོ། །སློབ་དཔོན་ལ་ནི་བླ་མ་བརྒྱུད་པ་དང་བཅས་པ་ཐིམ་པར་བསྒོམ། སློབ་དཔོན་ནི་བདག་ལ་ཐིམ་པར་བསྒོམ ༑ དེ་རྣམས་ཐམས་ཅད་ཀྱི་ནུས་པ་བདག་ལ་ཡོད་པའི་ང་རྒྱལ་བྱའོ།

། ཨི་ཐི། ༈ །བླ་མ་རྡོ་རྗེ་གདན་པའི་གདམས་ངག་ཕྱག་རྒྱ་ཆེན་པོ་གཉིས་སུ་མེད་པའི་འོད་གསལ་ཞིང་བྱ་བ་འདི་ལ་སྔོན་འགྲོ་མེད་དོ། །རྡོ་རྗེ་སྐྱིལ་ཀྲུང་བཅས་ཏེ་ལག་པ་མཉམ་གཞག་བྱས་ལ། མིག་སྣ་རྩེར་ཕབ་ནས་ཧཱུྃ་ཞེས་བརྗོད་པས། སྐད་ཅིག་གིས་ཤེས་རབ་ཀྱི་ཕ་རོལ་ཏུ་ཕྱིན་མ་སྐུ་མདོག་དཀར་མོ་ཕྱག་གཡས་ན་ཨུཏྤ་ལའི་སྟེང་ན་པོ་ཏི། གཡོན་ནའང་དེ་བཞིན་ཆོས་འཆད་ཀྱི་ཕྱག་རྒྱའོ། །དེའི་ཐུགས་ཀར་ཉི་མའི་སྟེང་དུ་ཧཱུྃ། དེ་ལས་འོད་ཟེར་དཀར་པོ་སྤྱི་བོ་ལས་སོང་བས་ལྷ་དང་ལྷ་མ་ཡིན་ལ་ཕོག་པས། དེ་རྣམས་རྣམ་པར་སྣང་མཛད་དུ་བྱས་ཏེ། དེ་དག་གནས་དང་བཅས་པ་སྤྱི་བོར་ནས་ཧཱུྃ་ལ་བསྟིམ། ཡང་འོད་སྔོན་པོ་ཁ་ནས་འཕྲོས་མི་ལ་ཕོག་པས། མི་བསྐྱོད་པར་བྱས་ཏེ། དེ་གནས་དང་བཅས་པ་ཧཱུྃ་ལ་བསྟིམ། ཡང་འོད་ཟེར་སེར་པོ་ལྟེ་བ་ནས་བྱུང༌། བྱོལ་སོང་ལ་ཕོག་པས། རིན་ཆེན་འབྱུང་ལྡན་དུ་བྱས་ཏེ། གནས་དང་བཅས་པ་ལྟེ་བ་ནས་ཧཱུྃ་ལ་བསྡུ། ཡང་འོད་ཟེར་དམར་པོ་ཆོས་འབྱུང་ནས་འཕྲོས་ཡི་དྭགས་ལ་ཕོག་པས་སྣང་བ་མཐའ་ཡས་སུ་བྱས། གནས་དང་བཅས་པ་སླར་ཆོས་འབྱུང་ནས་ཧཱུྃ་ལ་བསྡུ། བཤང་ལམ་ནས་འོད་ལྗང་གུ་འཕྲོས། དམྱལ་བ་ལ་ཕོག་པས་དོན་ཡོད་གྲུབ་པར་བྱས་ཏེ། དེ་རྣམས་གནས་དང་བཅས་པ་བཤང་ལམ་ནས་ཧཱུྃ་ལ་བསྡུའོ། །དེ་ནས་རང་ཡང་ཧཱུྃ་ལ་བསྡུ། ཨཱུ་ཧ་ལ ༑ ཧ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། ནཱ་ད་ཡང་མི་དམིགས་པར་སྤྲོས་པ་དང་བྲལ་བར་བསྒོམ། དེ་ལྟར་ཡང་ཡང་བསྒོམས་པས་རྟགས་ནི་ལུས་ཡང་བ་དང་ ༑ དང་བ་དང༌། ལུས་ལ་སྲིན་བུ་མེད་པ་དང༌། དེ་རྣམས་ཐོབ་ནས་ཕྱག་རྒྱ་ཆེན་པོའང་དེ་ཉིད་ལ་ཐོབ་བོ། །ནུས་ཚད་དུ་སྤྲོས་བྲལ་ལ་བློ་གཞག་གོ །སྤྱོད་ལམ་གྱི་དུས་སུའང་སྤྲོས་བྲལ་ལ་གོམས་པར་བྱའོ། །དེ་ལྟར་གནས་པར་མ་ནུས་ན ༑ ཤེས་རབ་ཀྱི་ཕ་རོལ་ཏུ་ཕྱིན་མ་ལྟ་བ་དབང་གསུམ་པའི་དུས་ལ་ཤེས་པར་བྱའོ ༑ ༑ ཨི་ཐི།། ༈ །།སིངྔྷི་པྲཛྙཱ་པཱ་ར་མི་ཏཱ། བསམ་གྱིས་མི་ཁྱབ་པའི་མན་ངག་ནི།

སྐད་ཅིག་གིས་ལྷར་བྱས་ཏེ་སྙིང་ཁོང་སྟོང་ལ་ཟླ་བའི་དཀྱིལ་འཁོར་དཀར་ལ་འཚེར་ཞིང་དྭངས་པ་བསམས་ཏེ། སྣང་སྲིད་ཀྱི་ཆོས་ཀུན་རང་ལ་བསྡུ། རང་ཟླ་བ་ལ། ཟླ་བ་ཇེ་ཆུང་ཡུངས་དཀར་ཙམ་དུ། དེའང་རིམ་གྱིས་པད་སྣལ་ལྟར་མི་དམིགས་པར་བསམས་ལ། སྟོང་པ་མཐའ་བརྒྱད་དང་བྲལ་བའི་དབང་གསུམ་པའི་དུས་ཀྱི་བདེ་བ་དྲན་པ་ཙམ་ནུས་ཚད་དུ་བསྒོམ་མོ། །སྟོང་པ་སྐད་ཅིག་ལྷར་བསམས་ཏེ་སྒྱུ་མ་ལྟ་བུས་རྒྱས་བཏབ་ལ། ལུས་ངག་དགེ་བ་བྱ། ཐུན་གཞན་ལའང་དེ་བཞིན་ནོ། །བླ་མ་རྡོ་རྗེ་གདན་པའི་བརྒྱུད་པའོ། །ཨི་ཐི།། ༈ །། ན་མོ་ཨི་ཀ་ཨཱ་ཁྱ་ ( ¡¶ ཞ ¡· ཁ་ ) རཱ་ཡ། གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་ནི་བྱེ་བ་ཕྲག་བརྒྱད་པ་ལ་སོགས་པའོ། །ལམ་ཤེར་ཕྱིན་ནི་ལམ་ལྔ་ལ་སྦྱར་བའོ། །དོན་ཤེར་ཕྱིན་ནི་སྟོང་པ་ཉིད་དོ། །དེ་ལ་དོན་བརྗོད་པའི་གཞུང་ཡི་གེ་གཅིག་པའི་མན་ངག་ནི། ནངས་པར་གཉིད་སད་པ་དང་མལ་ནས་ལངས་ཏེ་ཁྲུས་བྱས་ལ་སྟན་ལ་རྡོ་རྗེ་སྐྱིལ་ཀྲུང་གིས་འདུག་སྟེ། བདག་གིས་སེམས་ཅན་ཐམས་ཅད་ཀྱི་དོན་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་དེའི་གོ་འཕང་ལ་དགོད་པར་བྱ་སྙམ་དུ་སེམས་བསྐྱེད་ལ་འདི་སྐད་ནས་འདི་ལྟའི་བར་དུ་བཟླས། དེ་ལས་སྣོད་བཅུད་ས་ལམ་ལ་སོགས་པའི་ཆོས་ཐམས་ཅད་རང་བཞིན་མེད་པ་སྟོང་པ་ཉིད་དུ་བསམས་པས་འབྱུང་བ་མ་ཡིན་ཏེ། རང་བཞིན་གྱིས་གནས་པ་མ་ཡིན་ནོ། །དེ་ལ་བློ་བཞག་ལ། ཨ་ཞེས་པ་ཉི་ཤུ་རྩ་གཅིག་གོང་བས་ཐོས་ཙམ་དུ་བཟླས་སོ། །བླ་མ་ངྷ་བྱང་སེམས་ནི་ཨཾ་ཞེས་བྱ་བ་ཡིན་ཏེ། ཐིག་ལེ་ཤེས་རབ་ཨ་ཐབས་སོ། །ཞེས་གསུངས་སོ། །འདི་ནི་ཨ་ཟློ་བ་དོན་ཐབས་ཤེས་རབ་བོ། །དེ་ལྟ་བུ་དོན་ཉི་ཤུ་རྩ་གཅིག་གདོན་ཡང་འགལ་བ་མེད་དོ། །དེ་ནས་རྗེས་སུ་ཡི་རང་བ་བཏོན་ལ་དགེ་བ་བསྔོ། སྨོན་ལམ་བཏབ་སྟེ་ལྡང་ངོ༌། །དེ་ལྟ་བུ་ནི་བཀའ་རྒྱས་པ་ཚན་རེ་བཏོན་པ་དང་མཉམ་མོ། །དེ་ནི་ཐམས་ཅད་འདིར་འདུས་པའི་ཕྱིར་རོ། །དེ་ལྟར་ཡང་སྒྱུ་འཕྲུལ་དྲ་བ་ལས།

ཨ་ནི་ཡིག་འབྲུ་ཀུན་གྱི་མཆོག།ཅེས་གསུངས་སོ། །བྱང་སེམས་བཻ་རོའིའོ། །ཨི་ཐི།། ༈ །། ཡི་གེ་དྲུག་པ་མདོར་བསྡུས། བྱམས་སྙིང་རྗེ་བྱང་ཆུབ་ཀྱི་སེམས་སྔོན་དུ་བཏང་སྟེ། ཡེ་ཤེས་ཀྱི་ཚོགས་བསགས་ལ། པད་ཟླ་ལ་ཧྲཱིཿལས་ཆོ་ག་ཇི་ལྟ་བ་བཞིན་དུ་བསྐྱེད་དེ། སྙིང་གར་པད་ཟླ་ལ་ཧྲཱིཿལ་སྔགས་ཀྱིས་བསྐོར་བ་ལ་དམིགས་ཏེ་བཟླས་སོ། །མཇུག་ཏུ་དགེ་བ་བསྔོ་བར་བྱའོ། །བེ་རོའིའོ།། ༈ །།ན་མོ་གུ་ར་ཝེ། སྟན་བདེ་བ་ལ་འདུག་ལ། ལུས་སྐྱིལ་ཀྲུང་གིས་གནས་ཏེ། བྱང་ཆུབ་ཀྱི་སེམས་སྔོན་དུ་བྱའོ། །དེ་ནས་རྣལ་འབྱོར་རང་སྒྱུ་མ་ལྟ་བུའི་ཐ་མལ་པ་ཉིད་དུ་གནས་པར་བྱའོ། །དེ་ནས་རྣལ་འབྱོར་ལ་འཇུག་པར་བྱ་སྟེ། དེའང་སྤྱིར་རྩ་དཔག་ཏུ་མེད་པ་ཡོད་ཀྱང་རྩ་སུམ་ཅུ་རྩ་གཉིས་སུ་འདུ་བ་ཡིན་ནོ། །དེ་དག་ཀྱང་བསྡུ་ན་རྩ་གསུམ་དུ་འདུའོ།། དེའང་ལྟེ་བའི་སྟེང་ན་གསུམ། འོག་ན་གསུམ་སོ་སོར་ཡོད་པས་དྲུག་ཡིན་ཏེ་ལྟེ་བར་འདུའོ། །དེའི་སྟེང་འོག་གཉིས་སོ་སོའི་རྩ་འདོམ་པ་ལྟེ་བ་སྟེ། རྡོ་རྗེའི་རྣམ་པ་ལྟ་བུའོ། །དེ་ལྟ་བུ་དམིགས་ལ་སྟེང་རླུང་དུ་འོག་རླུང་ཁ་སྦྱར་ཏེ། ལྟེ་བའམ་དེ་ལས་མཐོ་བར་རྃ་ལས་མེ་འབར་བར་བསམ་པར་བྱའོ། །དེ་ལྟེ་བའི་གནས་རྩ་གསུམ་འདུས་པའི་ས་སྲོ་བར་བསམ། སྟེང་རླུང་དང་འོག་རླུང་ཡང་ལྟེ་བའི་གནས་སུ་ཁ་སྦྱར ༑ དེ་ནས་རླུང་དང་བྱང་ཆུབ་ཀྱི་སེམས་ཐམས་ཅད་ལྟེ་བའི་གནས་སུ་འདུས་ནས་ཨ་བ་ངྷཱུ་ཏཱིའི་ནང་དུ་འཇུག་པར་བསམ། གཏུམ་མོའི་མེ་དེ་ནི་ལྟེ་བའི་གནས་སུ་སྲོ་ ( ¡¶ ཞ ¡· སྤྲོ་ ) བ་ཙམ་ལས་ངྷཱུ་ཏཱིའི་ནང་དུ་འགྲོ་བ་ནི་དམིགས་པ་མི་བྱའོ། །དེ་ལྟར་བསམ་ཞིང་ལུས་ལ་དྲོད་དང་བདེ་བ་ལ་སོགས་པས་ཀྱང་ཡས་མར་ཁྱབ་པར་བསམ་ཞིང་རྩའི་མདུད་པ་སུམ་ཅུ་རྩ་གཉིས་དྲལ་ཏེ། བྱང་ཆུབ་སེམས་སུམ་ཅུ་རྩ་གཉིས་ཀྱིས་སྤྱི་བོའི་བར་དུ་གང་བར་བསམ་མོ། །སྤྱོད་ལམ་གྱི་དུས་སུ་རླུང་གསུམ་ཁ་སྦྱར་བར་བྱ་ཞིང་མཉམ་གཞག་གི་དུས་སུ་ཉམས་མྱོང་སྐྱེས་པ་དྲན་པར་བྱའམ

༑ སྔར་དབང་གསུམ་པའི་དུས་སུ་ཉམས་མྱོང་སྐྱེས་པ་ཡོད་ན། དོན་དེའི་རྒྱུན་དྲན་པར་བྱའོ། །དེ་ལྟར་བྱས་པས་རླུང་དང་བྱང་ཆུབ་ཀྱི་སེམས་ཐམས་ཅད་དབུ་མར་ཚུད་པར་འགྱུར། དཔལ་ནཱ་རོ་པའི་རྩ་གསུམ་ལ་བརྟེན་པའི་ཙཎྜཱ་ལཱི། ཨི་ཐི ༑༑ ༈ ༑༑ དགྱེས་པ་རྡོ་རྗེའི་མན་ངག་ལ། རྡོ་རྗེ་སྐྱིལ་ཀྲུང་དང་སྔགས་དྲན་པ་ལ་སོགས་པ་སྔར་དང་འདྲ། སྟོང་པའི་ངང་ལས་སྐད་ཅིག་གིས་དགྱེས་པ་རྡོ་རྗེ་ཡབ་ཡུམ་གྱི་སྐུར་བསྐྱེད་དེ། པདྨ་ལ་རོའི་སྙིང་གར་ཉི་མ་ལའོ། །ཕྱག་རྒྱ་ལྔ་དང་ ༑ རྡོ་རྗེ་དང་ཐོད་པ་རྡོ་རྗེས་མཚན་པའོ། །ཡུམ་གྱིས་གྲི་གུག་དང་ཐོད་པའོ།། གཉིས་ཀ་མི་བསྐྱོད་པས་དབུར་བརྒྱན་པའོ། །ཡབ་ཀྱི་སྙིང་གར་ཧཱུྃ་ཡུམ་གྱི་སྙིང་གར་ཨྃ་བསམས་ལ། སྙོམས་འཇུག་གི་བདེ་བའི་སྟོབས་ཀྱིས་ཨཾ་ནོར་བུར་སོན། ཧཱུྃ་ཡང་ནོར་བུ་སོན་ཏེ། ཡི་གེ་གཉྀས་འོད་དུ་ཞུ་བས་ཡབ་ཡུམ་འོད་དུ་ཞུ་སྟེ་མར་མེ་གསལ་བ་ལྟར་གསལ་བར་བྱས་ལ་མཐར་མི་དམིགས་པར་བྱའོ། །མི་དམིགས་པ་དེ་ཉིད་སྔོན་ཉམས་སུ་མྱོང་བ་དེ་ལྟ་བུའི་བདེ་བ་ཆེན་པོ་ཁམས་གསུམ་པོ་ཐམས་ཅད་ལ་སྣང་བ་མེད་པའི་རང་བཞིན་དུ་བྱས་ཏེ་བསྒོམ་མོ། །དེ་ལྟར་རྟག་ཏུ་གོམས་ན་ལུས་དང་བར་སོང་སྟེ་སངས་རྒྱས་སུ་འགྱུར་རོ། །ནོར་བུར་ཕྱིན་པའི་དུས་སུ་བདེ་བ་མྱོང་བ་ནི་ཤེས་རབ་ཡིན་ལ། ཕྱིས་བླ་མ་ལས་མྱོང་བ་དེ་སངས་རྒྱས་ཀྱི་བདེ་ཆེན་མཚོན་བྱེད་ཡིན་ནོ། །ཞེས་བསྟན་པ་ནི་བཞི་པ་ཡིན་ཟེར། ཡང་ན་དེ་སྟོན་པ་དང་བཅས་པ་ནི་ཤེས་རབ་ཡེཤེས་སོ། །ཕྱིས་བསྙེན་བཀུར་བྱས་ཏེ་བླ་མས་སྔོན་མྱོང་བ་དེ་ལུས་ཀྱི་ཡན་ལག་ཉིད་ལག་ཏུ་བདེ་བས་གང་བར་བྱས་ཏེ། བསྒོམས་པ་ནས་མཐར་ཏྲི་ངྷཱུ་ཏུ་བདེ་བར་སྒོམ་ཞིང་སྐྱེས་པ་ནི་བཞི་པའོ། །ཐམས་ཅད་སེམས་སུ་བསྡུ་བྱས་ལ། །སེམས་ནི་གང་དུའང་མི་རྟོག་གོ །ཧེ་བཛྲ་དང་ཙཀྲ་སཾ་བ་རའི་ཨུ་པ་དེ་ཤ་ས་མཱཔྟ་མི་ཐི།། ༈ །།སྭ་སྟི། འདོད་ཁམས་ཀྱི་སེམས་ཅན་ཕལ་ཆེར་མངལ་ནས་སྐྱེ་བས། མོ་ཀུན་ཕ་ལ་ཆགས་ལ་མ་ལ་སྡང༌།

དེ་བཞིན་ཕོ་ཀུན་བཟློག་པར་རོ། །དེ་ལྟར་སེམས་ཅན་ཀུན་དེ་ཉིད་མ་རྟོགས་པར་ཆགས་པས་བཅིངས་ཏེ། དེ་ཉིད་ཤེས་ན་ལམ་དུ་འགྲོ་སྟེ། འཁྱུད་པ་དང༌། འོ་བྱེད་པ་དང༌། དབང་པོ་གཉིས་སྦྱོར་ཙ་ན། ཕྱིའི་དོན་ལོག་པའོ། །ནོར་བུའི་རྩ་བར་ནང་སེམས་ཙམ་དུ་ཤེས་པའོ། །རྐེད་པར་ཙམ་ན་སྒྱུ་མ་ཙམ་དུའོ། །ནོར་བུ་སེམས་ཙམ་ན་སྒྱུ་མ་ཙམ་དུའོ། །ནོར་བུ་སེམས་ཙམ་ན་རབ་ཏུ་མི་གནས་པར་ཤེས་ཏེ། དེ་ལྟར་སེམས་ཅན་ཀུན་ལ་འབྱུང་སྟེ། ངོ་མ་ཤེས་པས་ཕྱིན་ཅི་ལོག་ཏུ་ཞེན་པས་འཆིང་བའི་རྒྱུར་འགྱུར་རོ། །སྔགས་པས་བླ་མ་རྣམས་ཀྱིས་ངོ་ཤེས་པར་བྱས་པ་དེ་ཉིད་ཀྱིས་གྲོལ་ཏེ། དགེས་པ་རྡོ་རྗེ་ལས། ཇི་ལྟར་མེ་ཡིས་ཚིག་པ་ལ། །ཞེས་བྱ་བ་ལ་སོགས་པ་གསུངས་སོ། །གཞན་ལས་སྣ་ཚོགས་པའི་སྦྱིན་སྲེག་ནི། ས་བདག་གི་གདོན་གནོད་པར་གྱུར་ན། མར་དང་ཏིལ་དང་འབྲས་ཡོས་གསུམ་གྱི་སྦྱིན་སྲེག་བྱ

༑ ནད་གློ་བུར་བ་བྱུང་ན། མར་དང་བྲ་བོ་བསྲེས་པའི་སྦྱིན་སྲེག་བྱ། བུད་མེད་ཀྱི་གདོན་གྱིས་ ¡Ã བྱད་ ( ¡¶ ཞ ¡· བྱེད་པ་ ) ལ་སོགས་པར་གྱུར་ན་ཁྲག་སྣ་ཚོགས་བསྐམ་ལ་མར་དང་ལྡན་པའི་སྦྱིན་སྲེག་བྱ། གདོན་སྣ་ཚོགས་བྱུག་ན་སྤང་མ་དང་ལོ་མ་དང་འབྲས་བུ་སྣ་ཚོགས་དང༌། ཚྭ་མར་ལ་སོགས་བསྲེས་ལ་སྦྱིན་སྲེག་བྱ། རྟག་ཏུ་འདྲེས་གནོན་ན་རང་གི་གོས་ཀྱི་དུམ་བུ་དང༌། མར་བསྲེས་པའི་སྦྱིན་སྲེག་བྱ། སྲིའུ་གསོ་ན་ཤ་སྣ་ཚོགས་མར་དང་ལྡན་པའི་སྦྱིན་སྲེག་བྱ། འདི་དག་མེ་གང་ཡང་རུང་བ་ལ་ལན་བདུན་བདུན་བྱས་ན་འགྲུབ་པར་འགྱུར་རོ། །ཇོ་བོ་རྗེ་ལྷ་གཅིག་ལས་བརྒྱུད་པའོ།། ༈ །།ཞི་བའི་སྦྱིན་སྲེག་མདོར་བསྡུས་པ། ས་ཕྱོགས་དེ་དྲི་ཞིམ་པོའི་ཆུས་སྐྱང་ནུལ་བྱས་ལ་ཟླུམ་པོ་རྒྱར་ཁྲུ་གང་བ་ཅིག་རེ་ཁ་དཀར་པོས་བཅད ༑ ཞི་བའི་ཤིང་ངམ། བ་ལང་གི་ལྕི་བ་སྲོག་ཆགས་མེད་པའམ། རྩྭ་ལ་སོགས་པ་ལས་མདུན་དུ་མེ་སྤར་ཏེ། མདུན་དུ་ཏིལ་ནག་པོ་བཞག་ལ། བདག་ཉིད་ལྷའི་རྣལ་འབྱོར་སྐད་ཅིག་གིས་བསྒོམས་ལ་རང་གི་ལྷག་པའི་ལྷའི་སྙིང་པོའི་མཐར ༑ སརྦ་པཱ་པཾ་ཤཱནྟིཾ་ཀུ་རུ་སྭཱ་ཧཱ། ཞེས་ཤམ་བུར་བཏག་ཏེ། ཏིལ་དེ་བསྲེག་ཅིང་གྲངས་བཟུང༌། བསྲེག་རྫས་བསྲེག་ཅིང་གྲངས་བཟུང༌། བསྲེག་རྫས་ཟད་པ་དང་སྟན་དེ་ལས་མ་ལངས་པར་སྙིང་པོ་ཅི་ནུས་བཟླས། ཐལ་བ་དེ་མ་ཐག་ཏུ་ཆུ་བོར་དོར་རོ། །རྨི་ལྟས་སུ་ཁྲག་སྐྱུགས་པ་དང་འཁྲུ་བ་སྣ་ཁྲག་མང་དུ་འབྱུང་བ། ལུས་ལས་སྲོག་ཆགས་འབྱུང་བ། ཁྲུས་བྱེད་པ་ལ་སོགས་པ་སྡིག་པ་དག་པའི་རྟགས་དུ་མ་འབྱུང་ངོ༌། །དུས་ལ་ངེས་པ་མེད། ཡིད་ཆེས་ཁྱད་པར་ཅན་སྐྱེའ།ོ། རྒྱས་པ་ལ་ཚེའམ་ལོངས་སྤྱོད་རྒྱས་པར་འདོད་ན་ཐབ་ལ་ངེས་པ་མེད་དེ། གང་ཡང་རུང་བ་ལ་ལྷག་པའི་ལྷའི་སྙིང་པོའི་མཐར་འོག་གི་ལས་ཀྱི་ཤམ་བུ་སོ་སོར་བཏགས་ལ། དང་པོ་ལ་དཱུར་བའི་མྱུ་གུ་ཅི་འབྱོར་བ་བསྲེག གཉིས་པ་ལ་འབྲས་སོ་བ་མ་ཉམས་པ་བསྲེག་གོ །ཕྱི་ནས་བཟླས་པ་བྱ་བ་ནི་འདྲའོ།

།དེའང་ལུས་ལས་གསུངས་པ། ཏིལ་ནག་པོ་ཡི་སྦྱིན་སྲེག་གིས། །སྡིག་པ་ཐམས་ཅད་ཞི་བར་བྱེད ༑ ༑ དཱུར་བའི་མྱུ་གུའི་སྦྱིན་སྲེག་གིས། །ཚེ་ཡི་རིག་པ་འཛིན་པར་བྱེད། །སོ་བ་དག་གི་སྦྱིན་སྲེག་གིས། །ནོར་གྱི་འབྱོར་པ་ཕུན་སུམ་ཚོགས། །ཞེས་གསུངས་ས།ོ། ཨཱ་ཡུར་དཱ་དེ་པུཥྟིཾ་ཀུ་རུ་སྭཱ་ཧཱ། ངྷཱ་ན་པུཥྟིཾ་ཀུ་རུ་ ( ¡¶ ཞ ¡· + ཡེ་ ) སྭཱ་ཧཱ། ངྷ་བྱང་ཆུབ་སེམས་དཔས་གནང་བ། དགྲ་ལ་རྣམ་པར་རྒྱལ་བས་བསྒྱུར་བའོ། །ས་མཱཔྟ། རྡོ་རྗེ་གདན་པ་ཆེན་པོ་བླ་མ་ངྷ། བླ་མ་བ་རི་པ། བླ་མ་ཨ།། ༈ །ཁྱད་པར་དུ་དབང་གི་སྦྱིན་སྲེག་བྱེད་པར་འདོད་ན། ས་ཕྱོགས་དབེན་པར་ཕྱིན་ལ། མཎྜལ་ཞིག་ལེགས་པར་བྱུགས་ལ། དེར་ལི་ཁྲི་ལ་སོགས་པས་ཀྱང་ཐབ་ཁུང་གྲུ་གསུམ་དམར་པོ་ཞིག་བྱ། དེའང་ཤིང་གང་ཡང་རུང་བས་བརྩེགས། དེ་ནས་ཀཎྜ་ཀ་རིའི་མེ་ཏོག་དམར་པོ་ལན་ཚྭ་དང་བུ་རམ་བསྲེས་པ་ལ་རིལ་བུ་སྲན་མ་ཙམ་བྱ། གཡས་སུ་གཏོར་མ་ཁ་དོག་དམར་པོར་བསྒྱུར་བ་ཞིག་བཞག བདག་ཉིད་ཀྱི་མདུན་དུ་མཎྜལ་ཞིག་ཁ་དོག་དམར་པོར་བྱུགས་ལ། དེ་ལ་མེ་ཏོག་ཚོམ་བུ་ལྔ་དགྲམ། དེ་ནས་ཉི་མ་ཕྱེད་དྲང་པོར་གྱུར་པ་ན་རང་ཉིད་ལྷའི་རྣལ་འབྱོར་བསྒོམས་ལ། རང་གི་ལྷག་པའི་ལྷའི་སྙིང་པོའི་མཐར། ཆེ་གེ་མོ་ཝ་ཤཾ་མ་ན་ཡེ་ཧྲིཿཛཿཞེ༵ས་ཅུང་ཟད་ཙམ་བཟླས ༑ དེ་ནས་ཐབ་ཏུ་མེ་སྤར་ལ་བསྲེག་རྫས་གསུམ་པོ་རིམ་པ་མ་ནོར་བར་སྔར་གྱི་སྔགས་རིས་རྫས་རེ་མོས་སུ་རྫས་ཇི་སྲིད་མ་ཟད་བར་དུ་བསྲེག་གོ །སྦྱིན་སྲེག་ནི་ཞག་ཉི་ཤུ་རྩ་གཅིག་གིས་རྫོགས་པར་བྱ་སྟེ། སྒྲུབ་པའི་དུས་འདིར་ཁ་ཟས་མང་པོ་སྟེར་བ་བྱུང་ན་མྱུར་དུ་འགྲུབ་པ་ཡིན། གཏོར་མ་ལ་བསྔོ་བ་མེད་དེ་ཕུལ་ལོ ༑ ༑ སྤོགས་པ་མེད་ནའང་ལན་གསུམ་གྱིས་མི་འགྲུབ་མི་སྲིད་དོ། །དབང་གི་སྦྱིན་སྲེག་མདོར་བསྡུས་པ། །ཨི་ཐི།། ༈ །།བཅོམ་ལྡན་འདས་རྡོ་རྗེ་འཆང་ལ་ཕྱག་འཚལ་ལོ། །རིམས་ནད་ཐམས་ཅད་ཞི་བར་བྱེད་པའི་ལྷ་མོ་འདི་ཡིན་ཏེ། བདག་ཉིད་ཡི་དམ་གྱི་ལྷར་བསྒོམ། གང་སྲུང་བར་བྱེད་པའི་ཚངས་པའི་བུ་གར་རང་གི་ཐུགས་ཀའི་ས་བོན་ལས་འོད་ཟེར་གྱི་ཐིག་ལེ་ཆད་པས།

དེ་འོད་དུ་ཞུ་བ་ལས་ཉི་མའི་དཀྱིལ་འཁོར་མེ་ལོང་ཙམ། ཡང་ཐུགས་ཀའི་ས་བོན་ལས་ཐིག་ལེ་གཅིག་ཉི་མའི་སྟེང་དུ་ཆད་པས། ཊྃ་སྔོ་སྐྱ་གཅིག་ཏུ་བསམ། དེ་འོད་དུ་ཞུ་བ་ལས་ཡུམ་ཨེ་ཀ་ཛ་ཊཱི་སྔོན་མོ་ཁྲོ་མོའི་ཆ་ལུགས་རྒྱན་ཐམས་ཅད་ཀྱིས་བརྒྱན་པ། གཡས་གྲི་གུག་གཡོན་ཐོད་པ་ཁྲག་གིས་གང་བ་བསྣམས་པ། སྐུ་མཚོན་གང་བ་དེའི་སྐུ་གསུང་ཐུགས་བྱིན་གྱིས་བརླབས། ཡེ་ཤེས་པ་བསྟིམ། སྔགས་བཟླས་པས་དེ་ལ་དེ་འདྲ་བ་རེ་ཆད་ཅིང་བསྲུང་བར་བྱ་བའི་ཚངས་པའི་བུ་ག་ན་མར་ཐིམ་པར་བསམ ༑ སྔགས་བརྒྱ་རྩ་བརྒྱད་དམ་ཉི་ཤུ་རྩ་གཅིག་བཟླས། ཨོཾ་ཨཱཿཧཱུྃ་མཉྫུ་ཤྲཱི། ཡ་མ་ར་ནི་ཛ་མ་མ་ཨེ་ཀ་ཛ་ཊཱི་མ་མ་རུ་ལུ་རུ་ལུ་མོ་ཧཱ་མོ་བྷྱོཿཧཱུྃ་ཕཊ་སྭཱ་ཧཱ། ཞེས་བཟླས་སོ། །རྗེ་བཙུན་ཆེན་པོའིའོ།། ༈ །།ན་མཿཤྲཱི་ཧེ་བཛྲཱ་ཡ། རྣལ་འབྱོར་པས་སྐྱིལ་ཀྲུང་བཅས་སེམས་ཅན་ཐམས་ཅད་ཧེ་བཛྲའི་གོ་འཕངས་ལ་དགོད་སྙམ་པར་སེམས་བསྐྱེད་ལ། སེམས་དེ་གྱུར་པ་ལས་སྙིང་སྟོང་པར་འོག་ཟླ་བ་སྟེང་ཉི་མ་བར་ན་གང་གིས་མ་རེག་པར་སྣ་ཚོགས་རྡོ་རྗེ། དེའི་ལྟེ་བར་ཐབས་ཤེས་རབ་གཉིས་མེད་ཀྱི་ངོ་བོ་ཧཱུྃ་ལས་འོད་བྱུང་སྟེ། རང་གི་ལུས་ཐམས་ཅད་གང་ནས་ཤེལ་སྒོང་དག་པ་ལྟར་བསམས་ཏེ། དེས་བདག་གི་སྡིག་སྒྲིབ་ཐམས་ཅད་དག་པར་མོས་པ་བརྟན་པར་བྱ་སྟེ། དེ་ལས་འཁོར་དང་བཅས་པའམ། རྒྱན་གཅིག་པ་གང་རུང་དུ་གྱུར་པ་ནི་དབང་པོ་ཐ་མའོ། །ལུས་བསྡུས་ཏེ་ས་བོན་དང་ཕྱག་མཚན་འོད་དུ་གྱུར་པ་ལས་བསྐྱེད་པ་འབྲིང་གིའོ། །འོད་ཕུང་ཡང་སྤངས་ཏེ་སྟོང་པ་ལས། ཉི་མ་དང༌། ཟླ་བ་དང༌། སྣ་ཚོགས་རྡོ་རྗེའི་ལྟེ་བ་ལ་ཧཱུྃ་བསམ་སྟེ་དེ་ལས་བསྐྱེད་པ་དབང་པོ་རབ་བོ། །དེ་ལ་ཅུང་ཟད་བློ་བཞག་གོ །དེ་ནས་སེམས་ཅུང་ཟད་ཅིག་གནས་པའི་གཟུགས་བརྙན་གྱི་རྣལ་འབྱོར་བསྒོམ་པ་ནི་མཚན་མོའི་དུས་སུ་སྙིང་སྟོང་པའི་ནང་དུ་མར་མེའི་རྣམ་པ་དཀར་དམར་རམ་དམར་ནག་ཤིན་ཏུ་གསལ་བ་སྦོམ་ཕྲ་སྐུད་པ་འབྲིང་པོ་ཙམ་རིང་ཐུང་སོར་བཞི་པ་ཙམ་དམིགས་ལ།

དེ་ཡིད་བསྒྲིམ་ལྷོད་རན་པ་ཙམ་བྱ་སྟེ། ཡུན་མི་རིང་བ་ཙམ་བསྒོམ་མོ། །ཉིན་མོའི་དུས་སུ་གཟུགས་བརྙན་དེ་སྟེང་གི་སྒོར་སྤཽ། རུས་པ་དང་ཀླད་པའི་དར་གྱི་བར་དུ། ཚངས་པའི་སྒོའི་ཐད་ཀར་རིན་པོ་ཆེའི་དབྱིབས་ཁ་དོག་ལྗང་གུ་འོད་ཟེར་སེར་པོ་འཕྲོ་བ། ཆེ་ཆུང་ཅི་རིགས་པ་ཞིག་བསྒོམ། དེ་ལ་བློ་གནས་ན་དེ་དག་བརྟན་པའི་ཕྱིར་སྙིང་གའི་མར་མེ་ཀླད་པའི་ནང་དུ་སོང་ཞིང་རིན་པོ་ཆེའི་དམིགས་པ་ནི་ཚངས་སྒོའི་བུ་གར་བསྐྱེད་དེ། དེ་ནས་ཡང་རིན་པོ་ཆེ་འོད་འབར་བ་སོར་བཞི་ལ་སོགས་པའི་ནམ་མཁའ་ནས་ཡར་འབར་བར་བསྒོམ་མོ། །དེ་ལྟར་གོམས་པ་ལས་ལུས་ལ་དྲོད་དང་བདེ་བ་སྐྱེ་ཞིང་མངོན་ཤེས་ལ་སོགས་པ་འཆར་རོ། །དེ་ནས་མི་ནུས་ན་དཀྱིལ་འཁོར་བསྒོམ་ན་བསྡུས་ཏེ་གཙོ་བོའི་ང་རྒྱལ་གྱིས་སྤྱོད་ལམ་བྱའོ། །ཨི་ ཐི ༑༑ ༈ ༑༑ ཡང་ན་བསྐྱེད་པ་སྔར་བཞིན་བསྒོམས་ཏེ། བྱང་སེམས་ཀྱི་ཐིག་ལེ་མར་མེ་ལྟ་བུ་ནོར་བུའམ། སྨིན་མཚམས་སམ་སྙིང་གར་བསྒོམས་སྟེ། དེ་ལ་སེམས་བརྟན་ནས་བདེ་བའི་རྣམ་པར་སྐྱེ་ན། དེ་ལ་སེམས་གཏད་ཅིང་དེའི་རྣམ་པར་དོར་རོ། །དེ་ནས་མེ་ལོང་ལ་ཧས་བཏབ་པ་དང་འདྲ་བར་སྣོད་བཅུད་ཀྱི་དཀྱིལ་འཁོར་རང་ལ་བསྡུའོ། །རང་ས་བོན་དང་སྣ་ཚོགས་རྡོ་རྗེ་ལ་བསྡུའོ། །དེ་ཧཱུྃ་ལ་བསྡུའོ། །དེ་ལ་བློ་གཏད་དོ། །མི་ནུས་ན་དམིགས་པ་སྙོམས་འཇུག་གིས་ཞུ་སྟེ། ཁུ་བའི་བིན་དུ་ལས་རང་ལྷའི་རྣམ་པར་སྐད་ཅིག་ཙམ་གྱིས་སྒོམ་མི་དམིགས་པར་བསྡུའོ ༑ ༑ ས་མཱཔྟ། བླ་མ་ངྷ་བྱང་ཆུབ་སེམས་དཔའིའོ།། ༈ །།རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །རྗེ་བཙུན་མ་བསྒྲུབ་པར་འདོད་པའི་རྣལ་འབྱོར་པས། དམ་ཚིག་དང་རྗེས་སུ་མཐུན་པའི་ཡོ་བྱད་མ་ཚང་བའམ། དམ་ཚིག་ཉམས་པ་བྱུང་ན། དང་པོ་སྦྲང་རྩི་མར་དཀར་ཏིལ་ནག་པོ་གསུམ་ལེགས་པར་བསྲེས་ལ། སྡིག་པའི་རཱུ་པ་གསུམ་ལ་སོགས་པ་ཅི་རིགས་པ་བྱ། དེ་ནས་སྲོད་ཀྱི་དུས་སྣོད་ཤིན་ཏུ་གཙང་བར་མར་དཀར་པོ་བཞུ་ལ། རས་དཀར་པོ་དྲི་མ་མེད་པ་ལ་སྦར་ཏེ།

དེ་ཆང་གིས་བྱུགས་པའི་ཆོས་འབྱུང་གྲུ་གསུམ་ཞིག་གི་སྟེང་དུ་བཞག དེ་ནས་བདག་གི་རྣལ་འབྱོར་རྫོགས་པར་བསྒོམ་ལ། དེ་ནས་བདག་རང་གི་སྙིང་གར་སེམས་ཀྱི་རྟེན་ས་བོན་ཧཱུྃ་གནས་པ་ལས་ཀྃ་གི་ཕྲེང་པ་ཀྲིག་ཀྲིག་བྱུང་ནས་གཟུགས་བརྙན་དེ་ལ་བསྟིམ་པ་དང༌། དེའང་ཚེ་ཐོག་མ་མེད་པའི་སྡིག་སྒྲིབ་དང༌། དམ་ཚིག་གི་ཉེས་པ་རྣམས་ཀྱི་ངོ་བོ་ཡིན་པར་དྲན་པ་ཙམ་བྱ། དེ་ནས་མར་མེ་དེ་རྗེ་བཙུན་མ་རང་གང་བྱེད་དུ་སྐད་ཅིག་གིས་དྲན་པ་ཙམ་བྱ། དེ་ནས་ལག་པ་གཡོན་པའི་མཐེ་བོང་དང་འཛུབ་མོས་སྡིག་པའི་གཟུགས་ཀྱི་མགོ་ནས་དུམ་བུར་བཅད་ཅིང་རྗེ་བཙུན་མའི་ཞལ་དུ་ཕུལ་བར་དམིགས་ལ་སྔགས་རེ་བརྗོད་ཅིང་མེ་ལ་སྲེག དེ་ལྟར་རྫས་ཟད་ཟད་བྱ། རྫས་ཟད་ཀྱང་མར་མེ་མ་མནལ་ན། དེའི་བར་དུ་བསྒོམ་བཟླས་ཕྱེད་ ( ¡¶ ཞ ¡· བྱ། ) ནང་ཀོང་བུའི་ནང་གི་རྫས་ཐལ་བ་རྣམས་ཆུ་བོའི་ནང་དོར་རོ། །ཀོང་བུ་ཕྱིས་ཏེ་ཕྱིས་ཀྱང་བྱ། ཇི་སྲིད་དུ་མཚན་མ་བཟང་པོ་བྱུང་གི་བར་དུ་བྱའོ།།དཔལ་རི་ཁྲོད་ཞབས་ཀྱི་མན་ངག་སྒྲུབ་པ་པོ་ལ་ཕན་པར་བྱེད་པའོ།། རི་ཁྲོད་པ། མེ་ཏྲཱི་བ། རྒྱ་གར་ཕྱག་ན། ཧ་ངུ་དཀར་པོ། བླ་མ་ལོ་ཆུང༌། བླ་མ་ཨ། བླ་མ་ས་སྐྱ་པའོ། །ཨི་ཐི།། ༈ །།སློབ་དཔོན་ཆེན་པོ་ཨིནྡྲ་བྷཱུ་ཏིའི་མན་ངག བྱ་བ་བཏང་བའི་སེམས་བཞིན་དུ། ཇི་ལྟར་གནས་པ་དེ་བཞིན་བཞག །དེ་ལ་བྱ་བ་བཏང་བའི་སེམས་བཞིན་དུ་བྱ་བ་ནི། ལུས་ངག་ཡིད་གསུམ་ལས་སྔར་ཟིན་པ་རྣམས་བོར་ཞིང་བཏང༌། ཕྱིས་འབྱུང་བ་རྣམས་ལ་མ་ཞུགས་པའི་བར་དེར། རྩོལ་བ་མེད་པར་རང་རྡོལ་གྱིས་ཡེ་ཤེས་རྟོག་པ་མེད་པ་ ¡Ã ལྷན་སྐྱེས་ངང་གིས་སྐྱེ་བ་ ( ¡¶ ཞ ¡· སྐྱེ་བ་མེད་པ་ ) དེ་བཞིན་དུ་རྩོལ་བ་མེད་པའི་མི་རྟོག་པ་སྐྱེ་སྟེ། དེ་ལ་ཚུལ་ཇི་ལྟར་སྐྱེ་ཞེ་ན། ཇི་ལྟར་གནས་པ་དེ་བཞིན་བཞག །ཅེས་བྱ་བ་ནི་ཕྱི་ནང་གི་ཆོས་འདི་ཇི་ལྟར་གནས་པ་ན། སྐྱེ་འགག་མེད་ལ་རྩོལ་སྒྲུབ་མེད་པ་དེ་ལྟར་གནས་སོ།། དེ་ལ་ཇི་ལྟར་བློ་བཞག་ཅེ་ན། རྩོལ་བ་མེད་པར་སེམས་ལྷུག་པར་བཞག་གོ

།དེ་ལྟར་བཞག་པས་རང་རྡོལ་གྱིས་ཡེ་ཤེས་རྟོག་པ་མེད་པའི་ཡེ་ཤེས་སྐྱེ་བ་ནི་ཡེ་ཤེས་ཀྱི་ཚོགས་སོ། །དགག་སྒྲུབ་མེད་པར་ཆོས་ཐམས་ཅད་ལ་དག་པར་སྤྱོད་པ་ནི་བསོད་ནམས་ཀྱི་ཚོགས་སོ། །དེ་ལྟར་ཚོགས་གཉིས་བསགས་པས་སྐུ་གསུམ་གྱིས་བསྡུས་པའི་བདེ་བ་ཆེན་པོའི་འབྲས་བུ་ཐོབ་པར་འགྱུར་རོ། །དེ་ལྟར་ཆོས་ཐམས་ཅད་ལ་དག་པར་སྤྱོད་པ་ནི་ཟས་ལ་གཙང་སྨེ་མེད་པ་དང༌། གཙང་མི་གཙང་མེད་པ་དང༌། དགེ་སྡིག་མེད་པ་དང༌། མོ་རིགས་ལ་དུས་ཐམས་ཅད་དུ་ཕྱག་འཚལ་བ་དང་ ༑ རྒྱལ་པོ་དང་ཕ་ལ་སོགས་པ་རྡོ་རྗེ་འཛིན་པར་བསམ་ཞིང་ཕྱག་འཚལ་བ་དང་ ༑ སེམས་ཅན་ཐམས་ཅད་ལ་གོས་ལ་སོགས་པ་སྟེར་ཙམ་ན། སངས་རྒྱས་ལ་མཆོད་པ་བྱེད་པར་བསམ་མོ། །ཡི་གེ་ཕྱེད་པའི་མན་ངག་རྫོགས་སོ། །སེམས་ཅན་ཐམས་ཅད་རྒྱལ་བ་ཡིན་པས་གང་གི་གྲིབ་མ་ལ་མི་འགོམ་ཞིང་གང་ལ་མི་བརྙས་པར་བྱའོ། །ཨི་ཐི།། ༈ །།དཔལ་རྡོ་རྗེ་མཁའ་འགྲོ་མ་ལ་ཕྱག་འཚལ་ལོ།། སློབ་དཔོན་དགའ་རབ་རྡོ་རྗེ་ནས་བརྒྱུད་པ་རང་གི་ལྷག་པའི་ལྷ་མཉེས་པར་འདོད་ཅིང་ ༑ དམ་ཚིག་དང་སྡོམ་པ་ལ་སོགས་པ་དག་པར་འདོད་པས། ས་ཕྱོགས་དབེན་པར་བའི་རྣམ་ལྔ་དྲི་ཞིམ་པོའི་ཆུས་སྐྱང་ནུལ་བྱས་ཏེ། མཐེའུ་ཆུང་གིས་བཅལ་བའི་ཁྲུ་གང་བའི་རེ་ཁ་དཀར་པོ་ཟླུམ་པོར་བྱའོ། །དེར་འོ་མ་ཅན་གྱི་ཤིང་ངམ། ནགས་ཀྱི་བ་ལང་གི་ལྕི་བ་སྲོག་ཆགས་མེད་པ་ལས་ཐབ་ཅི་རིགས་པ་བརྩིག འབྱོར་ན་མཆོད་པ་ལྔ་གཡོན་དུ་བཤམ། མར་དང་ཏིལ་ནག་པོ་གཡས་སུ་བཤམ། རྡོ་རྗེ་དང་དྲིལ་བུ་མདུན་དུ་བཞག དེ་ནས་རང་གི་ལྷའི་རྣལ་འབྱོར་སྐད་ཅིག་ཙམ་གྱིས་བསྒོམ ༑ ཅུང་ཟད་བཟླས། དེ་ནས་མེ་སྤར། དེར་མེ་ལྷ་ཞལ་གཅིག་ཕྱག་གཉིས་པ་སྐད་ཅིག་མས་བསྐྱེད། དེའང་སྐུ་མདོག་དམར་སེར་པད་ཟླ་ལ་སེམས་དཔའི་སྐྱིལ་ཀྲུང་གིས་བཞུགས་པ། གཡས་པས་བགྲང་ཕྲེང༌། གཡོན་པས་སྤྱྀ་བླུགས་བསྣམས་པ ༑ རིན་པོ་ཆེའི་རྒྱན་གྱིས་བརྒྱན་པ་གསལ་བཏབ་ལ། དངོས་སམ་ཡིད་ལས་བྱུང་བའི་པཱུ་ཛས་མཆོད། དེ་ནས།

ཨོཾ་ཨགྣ་ཡེ་སརྦ་པཱ་པཾ་ཤཱནྟིཾ་ཀུ་རུ་སྭཱ་ཧཱ། ཞེས་པས་མར་དང་ཏིལ་ལན་གསུམ་དབུལ་ལོ། །དེ་ནས་དེ་ལ་འདོད་པའི་དོན་ལ་གསོལ་བ་བཏབ་སྟེ་འབར་བར་ཐིམ་མོ། །དེ་ནས་རང་གི་ལྷག་པའི་ལྷའི་དཀྱིལ་འཁོར་འཁོར་ལོ་བསམ་པའམ། དཀྱིལ་འཁོར་དེས་སྐད་ཅིག་མས་དམིགས་ལ་པཱུ་ཛས་མཆོད་ལ་དེའི་ཐུགས་ཀར་ཟླ་བ་ལ་ས་བོན་གང་ཡིན་པ་དམིགས་ལ། དེ་ཉིད་ལ་ཕྱོགས་བཅུ་ན་བཞུགས་པའི་དེ་བཞིན་གཤེགས་པ་རྣམས་ཀྱི་ངོ་བོ་ཉིད་དུ་མོས་པ་བྱས་ལ། རང་གི་ལྷག་པའི་ལྷའི་སྙིང་པོའམ་ཉེ་སྙིང་གང་རུང་གི་མཐར་སརྦ་པཱ་པཾ་ཤཱནྟིཾ་ཀུ་རུ་སྭཱ་ཧཱ། ཞེས་བཏགས་ལ། མར་དང་ཏིལ་གཉིས་ཀ་བརྒྱ་རྩ་བརྒྱད་ལ་སོགས་པ་འབྱོར་ཚད་བསྲེག་གོ །དེ་ནས་པཱུ་ཛས་མཆོད་ལ། བདག་ཉིད་ཀྱི་དམ་ཚིག་གི་ཉེས་ལྟུང་དང་སྡིག་པ་དག་པར་གསོལ་བ་གདབ། དེ་ནས་ལྷ་དེ་དག་རང་གི་སྙིང་གར་བསྡུའོ། །དེ་ནས་མེ་ལྷ་སྐད་ཅིག་མས་དམིགས་ལ་བསྲེག་རྫས་ལྷག་མ་ཅི་འབྱོར་པས་མཆོད་ལ་མཐར་མེ་ལྷ་ལ་རང་གི་བར་དུ་གཅོད་པ་རྣམས་ཞི་བར་གསོལ་བ་བཏབ་ ¡Ã པས་བསྲེག་གོ ( ¡¶ ཞ ¡· - པས་བསྲེག་གོ ) །དེ་ནས་མི་དམིགས་པར་བྱའོ ༑ ༑ འདི་ནི་ཆོ་ག་ཤིན་ཏུ་བསྡུས་པ་ཡིན་ཏེ། ངེས་པར་བྱས་ན་འཕྲལ་དུ་རྨི་ལམ་ལ་སོགས་པ་རྟགས་བཟང་པོ་འབྱུང་བར་འགྱུར་རོ། །རྫོགས་སོ།། ༈ །། དུས་གསུམ་གྱི་བླ་མ་དམ་པ་རྣམས་ལ་ཕྱག་འཚལ་ལོ། །སྐྱུ་མ་ལྟ་བུའི་ཏིང་ངེ་འཛིན་རྒྱུད་ལ་སྐྱེ་བ་ལ་བཞི། རྨི་ལམ་ཡོངས་སུ་གཟུང་བ། དེ་སྦྱང་བ། སྤེལ་བ། དེ་ཁོ་ན་སྒོམ་ཞིང་རྟོགས་པ་ཕུལ་དུ་བྱུང་བའོ། །ཡང་ན་གནད་རྣམ་པ་བཞི། འབྱམས་པ་དང༌། གོལ་བ་དང༌། ཉོན་མོངས་པ་ལྡང་བའི་ཕྱིར་རོ། །དེ་ཁོ་ནའི་ཡེ་ཤེས་སློབ་པའི་ཚད། འཁོར་བ་ལས་ལྡོག་པའི་དུས་ཏེ་བརྒྱད་པོ་འདྲེ་ཞིང་ལམ་རྒྱུད་ལ་བསྐྱེད་དོ། །དེ་ལ་ལས་དང་པོ་པས་ཉམས་སུ་བླང་བ་ནི་གནས་དབེན་པར་ཕྱིན་ལ། ཁ་ཟས་ཅུང་ཟད་དབྲི་ཞིང་ཆ་མཉམ། དལ་པོར་བྱ། སྨྲ་བ་བཅད། དུབ་ན་མི་ཟིན། དེ་ལྟར་ཅི་རིགས་པར་བྱས་ལ་དེ་ནས་སྔ་དྲོ་ནས་བཟུང་སྟེ་ཕྱི་དྲོའི་བར་དུ་འདུན་པ་བཏང་བ་ནི་མདང་གི་རྨི་ལམ་ལ་རྨི་ལམ་དུ་ངོ་ཤེས་པར་བྱའོ།

།ཞེས་ཡང་ནས་ཡང་དུ་བཏང༌། སྲོད་དང་ཉལ་ཁར་འདུན་པ་མི་བཏང༌། དེ་ནས་ལུས་ཙོག་པུའམ་སྐྱིལ་ཀྲུང་དུ་བཅས་ལ་མགྲིན་པར་པདྨ་དམར་པོ་འདབ་མ་བཞི་པ་ལྟེ་བ་དང་ལྔ་ལ། ཨོཾ་ཨ་ནུ་ཏ་ར་ཞེས་བྱ་བ་ཁ་དོག་དཀར་པོ་གཡོན་སྐོར་དུ་དགོད་དོ།། མཐར་ཨྃ་ལ་གཏད་དེ། དེ་ནས་གཉིད་དུ་བཏང༌། དེ་ཟིན་ན་རྟགས་ནི་གཡང་ས་དང་སྐྲག་དངངས་དང༌། ཆུས་ཁྱེར་བ་ལ་སོགས་པ་དུ་མ་འབྱུང༌། ཤིན་ཏུ་ཟིན་ན་རྨི་ལམ་ཉིད་རྨི་ལམ་དུ་ཤེས་པ་འབྱུང༌། སེམས་ལ་དགའ་བ་དང་ལུས་ལ་བདེ་བའི་ཏིང་ངེ་འཛིན་སྐྱེའོ། །དེ་ལྟར་ཟིན་རུང་མ་ཟིན་རུང་ཞག་འགའ་བྱ། དེས་མ་ཟིན་ན་འབྱམས་པ་ཡིན་པས་གཉིད་ཆེ་ནས་རྨི་ལམ་མི་འོང་ངམ། ཆུང་ནས་རྨི་ལམ་མི་འོང་ན། དང་པོ་ཁ་ཟས་དང་མལ་ཆ་ནས་དབྲི། གཉིས་པ་ཕྱི་དྲོའི་དུས་སུ་ཆང་རན་ཙམ་བཏང༌། ཉིན་མོ་འདུན་པ་བཏང་བ་འདྲ། དེ་ལ་ཉལ་ཁར་མཛོད་སྤུར་ཐིག་ལེ་ནག་པོ་ལ་གཏད་ལ་ཉལ་བས་དེས་ཟིན་ནོ། །དེས་ཀྱང་མ་ཟིན་ན་འདུན་པ་བཏང་ལ་སྔ་མ་བཞིན་བྱས་ལ། ཕྱིར་ནག་པོའི་ནང་དུ་ཐིག་ལེ་དཀར་པོ་ ས་ཆེན་ཀུན་དགའ་སྙིང་པོའི་གསུང་རབ་དཔེ་བསྡུར་མ་པོད་གཉིས་པ།

མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 508PAGE 509