པོ་ཉིད། རང་

གིས་ རིག་ནས་ རྟོགས་པ་ལས་ ནི་བྱང་ཆུབ་ ཅིང་གྲོལ་བར་ འགྱུར་ རོ། །དེའི་ཕྱིར་ རང་ གིས་ རིག་ ཅིང་རྟོགས་པར་བྱ་བའི་ ཕྱིར་ན་ ལམ་ལ་འབད་ཅིང་ བསྒོམ་ དགོས་ པ་ཉིད་ དོ། ༈ ། སེམས་གདོད་མ་ནས་དག་ན། དང་པོ་ནས་འཁོར་བར་འགྱུར་དུ་མི་རུང་ངོ་སྙམ་ན་ རང་ རང་ གིས་རིག་པ་ གདོད་མ་ནས་དག་ཀྱང་གློ་བུར་གྱི་ཉོན་མོངས་པ འི་འགྱུར་ བས་བསྒྲིབས་ བ་ལས། སེམས་འོད་གསལ་བ་ མནན་པ་ལས་ནི་ལས་ དགེ་སྡིག་ སྐྱེས་ཏེ། ལས་ཀྱི་འབྲས་བུ་ རང་གིས་ མྱོང་པས་ འཕྲོག་ ཅིང་ ཡང་ལས་གསར་པ་ རང་གིས་བྱེད་ པས་འཁོར་བར་རྒྱུན་མི་འཆད་པར་འཁྱམས་པས། རང་རིག་ པ་དེ་ རྒྱལ་པོ་རང་གཙོ་བོ་ ལྟར་བདེ་སྡུག་ཐམས་ཅད་བྱེད་དོ། ༈ །སེམས་དེ་ཉིད་ཐབས་ཀྱིས་ཟིན་ན་སྤང་བྱ་གནས་གྱུར་པ་ནི་ འདོད་ཆགས་ དག་པ་སོ་སོར་རྟོག་པ་དང་ ཞེ་སྡང་ ཆོས་ཀྱི་དབྱིངས་ཀྱི་ཡེ་ཤེས་དང་ ཕྲག་དོག་ བྱ་བ་གྲུབ་པ་ དང༌། དེ་བཞིན་ དུ་ གཏི་མུག་ མེ་ལོང་ལྟ་བུ་དང་ ང་རྒྱལ་ མཉམ་པ་ ཉིད་ དུ། ཉོན་མོངས་པ་ དེ་ཀུན་ ལྷན་སྐྱེས་ དེ་ ལ་ གནས་ ན་ ཉམས་དགའ་བར་ ཡེ་ཤེས་སུ་གནས་གྱུར་ཏེ། འཁོར་བའི་དྲི་མས་ བཅུ་དྲུག་ གི་ ཆར་ཡང་མི་ཕོད་དོ། ༈ ། ཟག་པ་མེད་པའི་དབྱིངས་ ཆོས་ ཀྱི་ འབྱུང་ གནས་ ལས་སྐྱེས་ པའི་ ཡེ་ཤེས་ནི། སྤྲོས་པ་དང་བྲལ་བས་ མཁའ་མཉམ་ལྷན་ཅིག་ཐབས་དང་བཅས་ པས་ཟུང་འཇུག་གོ ། ཐབས་ ཀུན་རྫོབ་ དང་ཤེས་རབ་ དོན་དམ་པའི་ རང་བཞིན་ལས། འཁོར་བའི་ འཇིག་རྟེན་ ཁམས་གསུམ་དང་སངས་རྒྱས་ཀྱི་སྐུ་གསུམ་ གསུམ་པོ་དེ་ལས་སྐྱེས་ སོ། །རྟེན་ ཁུ་བ་ ཐིག་ལེ འི་རྣམ་པ་བཅོམ་ལྡན་ ཧེ་རུ་ཀ་ ཡིན་ ལ། བརྟེན་ དེ་ཡི་བདེ་བ་འདོད་ མ་བདག་མེད་ མར་བརྗོད། ངོ་བོ་མི་རྟོག་པ་ གཅིག་དང་དུ་མ་ དང༌། བྲལ་བ འི་རང་རིག་པ་སྟེ་ཆོས་བཞི་ལྡན་ དེ། དུས་གནས་འགྱུར་གྱི་ སྐད་ཅིག་ མ་ གཅིག་ལ་ དགའ་བ་གསུམ་ལས་ མཆོག་ ཏུ་གྱུར་པ་ལྷན་ཅིག་སྐྱེས་ཀྱི་ དགའ་བ ར་གནས་གྱུར་ནས། སོ་སོ་ རང་གིས་རིག་པའི་ སྤྱོད་ཡུལ་དུ་གྱུར་པས་ ཡེ་ཤེས་འདི། ཐ་སྙད་ཀྱིས་བསྟན་དུ་མེད་པས་

ངག་གི་ལམ་ ལས་ འདས་ འཕགས་པའི་ཡེ་ཤེས་ཀྱི་ སྤྱོད་ཡུལ་ དུ་གྱུར་པ་ཡིན་ ཏེ། དེ་ལྟ་བུའི་ཡེ་ཤེས་ འདི་ནི་ བླ་མ་དང་ལམ་གྱི་ བྱིན་རླབས་ ཀྱི་ རིམ་པ་ ལས་བྱུང་བ འི་ཕྱིར། ཞུ་བདེ་ལྷན་སྐྱེས་ཀྱི་ཡེ་ཤེས་ནི་ ཀུན་མཁྱེན་ སངས་རྒྱས་ཀྱི་ ཡེ་ཤེས་དེ་ལྟ་བུ འོ། །གནས་གྱུར་གྱི་ཡེ་ཤེས་ནི་ཀུན་མཁྱེན་སྔ་མའི་ཡེ་ཤེས་ཇི་ལྟ་བུ་དེ་ལྟ་བུའོ།། ༈ལྷན་ཅིག་སྐྱེས་པའི་ཡེ་ཤེས་དེ་རྟོགས་པའི་གནས་སྐབས་ཀྱི་ཕན་ཡོན་ནི་ ས འི་རྡིབས་རི་ དང་ཆུ་ ཡིས་འཚུབས་པ་ དང་རླུང་ གིས་བསྐྱོད་པ་ དང་ནི། མེ་ ཡིས་འཚིག་པ་ དང་ནམ་མཁའ་ ཡིས་གཡང་ལ་ལྷུང་བའི་གནོད་པ་ ཉིད་དག་དང༌། རང་ ལ་འཛིན་པ་དང་ གཞན་ གཟུང་བར་ རིག་པའི་ཚོར་བ་ཡིས ༑ ཀུན་གྱིས་ ཡེ་ཤེས་ལ་ སྐད་ཅིག་ མ་གཅིག་ཀྱང་ཟིལ་གྱིས་ མི་གནོན་ཏེ། མཐོ་རིས་ ས་བླ་ མི་ཡུལ་ ས་སྟེང་ རྐང་འོག་ ས་འོག་སྟེ་ས་གསུམ་མམ་ཁམས་གསུམ་གྱི་རྟོག་པ་རྣམས་ཡེ་ཤེས་རྟོགས་པའི་ གིས། སྐད་ཅིག་ལས་ནི་གཟུགས་ དང་ངང་ཚུལ་ གཅིག་ པར་ འགྱུར་ ཏེ། རང་ དང་ གཞན་ གྱི་ ཆ ར་འཛིན་པ་ ཡི་རྣམ་རྟོག་གིས། ཟིལ་གྱིས་ གནོན་པ་ཉིད་ནི་ནུས་པ་མིན་ ནོ། ། ལྷན་ཅིག་སྐྱེས་པའི་ཡེ་ཤེས་དང་བྲལ་པའི་ཉེས་དམིགས་ནི་ ཐམས་ཅད་རིག་བྱེད་ བཞི་དང་ཉན་ཐོས་ལ་སོགས་པའི་ གྲུབ་མཐའ་ ཐ་དད་རྣམས་ དང༌། དེ་བཞིན་ དུ་ ལས་རྒྱས་ པ། ལ་སོགས་པ་ གཙོ་བོར་སྒྲུབ་པ་རྒྱུད་སྡེ་འོག་མ་རྣམས་ ས། སྲིད་པ་ རྣམ་པར་ དག་ པར་ འགྱུར་ བའི་ཐབས་མིན་པས་ དངོས་གྲུབ་ ཐོབ་པ་ མིན་ ཏེ། དེ་དག་ཉམས་སུ་ལེན་པ་རྣམས་ ཡང་ནི་སྲིད་མཐར་སྐྱེ་ བས་འཁོར་ བར་འགྱུར་ རོ། །དེའི་རྒྱུ་མཚན་ འཇིག་རྟེན་འདི་དང་ཕ་རོལ་ཏུ། ལྷན་ཅིག་སྐྱེས་པའི་ཡེ་ཤེས་ དེ་མེད་པས་ནི་ མཆོག་གི་ དངོས་གྲུབ་མེད་ དོ། ། གང་གིས་ ( ཀ ) མི་ཤེས་ ( ག ) ཀྱེ་རྡོ་རྗེ། ( ཁ )( ང ) དེ་ཡི་ ལམ་ལ་འབད་པའི་ ངལ་བ་དོན་མེད་ པར་ འགྱུར་ ཏེ་སངས་རྒྱས་མི་ཐོབ་བོ། །རྒྱུན་མི་འཆད་པར་བསྒོམ་པར་གདམས་པ་ནི་ ཆུ་བོའི་རྒྱུན་ནི་རབ་ ཏུ་ འབབ་ པ་ དང་ འདྲ་ཞིང༌།

མར་མེའི་རྩེ་མོ་ རླུང་གིས་མ་བསྐྱོད་པར་ རབ་ ཏུ་ བཅིངས་ པ་མི་གཡོ་བ་ ལྟར། རྟག་ཏུ་དེ་ ཁོ་ན་ ཉིད་ རྟོགས་པའི་ལྷན་ཅིག་སྐྱེས་པའི་ཡེ་ཤེས་ཀྱི་ རྣལ་འབྱོར་གྱིས། ཉིན་དང་མཚན་དུ་ མཉམ་པར་ རྣམ་པར་གཞག་ པར་གྱིས་ཞེས་གདམས་པའོ། ། རྣལ་འབྱོར་མའི་འཁོར་ལོ་ ལྷ་མོ་བཅོ་ལྔ་དང་རྩ་ཚོགས་འཁོར་དང་བདེ་ཆེན་ ཞེས་བྱ་བ་ ར་ འདུ་བ་ བསྟན་པ འི་ལེའུ་ ཤོ་ལོ་ཀ་ལྔ་བཅུ་རྩ་དྲུག་གོ་ སྟེ་བརྒྱད་པའོ།། །།༈ ལེའུ་བརྒྱད་པའི་རྗེས་ཐོགས་ལ་ དེ་ནས་ རྒྱུའི་རྒྱུད་རང་བཞིན་གྱིས་དག འབྲས་བུའི་རྒྱུད་དག་པ་སླར་མི་ལྡོག་པས་ མཆོག་ཏུ་ ཐབས་ཀྱི་རྒྱུད་གློ་བུར་གྱི་དྲི་མ་སེལ་བར་བྱེད་པས་ རྣམ་པར་དག་པའི་ལེའུ་བཤད་པར་བྱའོ། །ངེས་པར་ འཁོར་འདས་ཀྱི་ དངོས་པོ་ཐམས་ཅད་ཀྱི་ རང་བཞིན་གང་གི་ཡང་ངོ་བོར་མ་གྲུབ་ཅིང༌། གདོད་མ་ནས་རྣམ་པར་ དག་པ་དེ་བཞིན་ཉིད་ ཀྱི་དག་པ་ དུ་བརྗོད། རྒྱུ་རྐྱེན་ལས་སྐྱེས་པ་ ཕྱི་ནས་ ཆོས་ཅན་ རེ་རེའི་དབྱེ་བ་ཡིས་ ཕྱེ་བས་ལྷ་སོ་སོར་བསྒོམ་པ་ནི། ལྷ་རྣམས་ཀྱི་ནི་ དག་པར་ བརྗོད་པར་བྱ། ༈ དེ་རྒྱས་པར་བཤད་པ་ལ་གཟུགས་ལ་སོགས་པའི་ ཕུང་པོ་ལྔ་དང་ མིག་ལ་སོགས་པའི་ དབང་པོ་དྲུག ཕྱི་ནང་གི་ སྐྱེ་མཆེད་དྲུག་དང་ ས་ཆུ་མེ་རླུང་ནམ་མཁའ་སྟེ་ འབྱུང་ཆེན་ལྔ། རང་བཞིན་གྱིས་ནི་ ཆོས་ཉིད་སྤྲོས་བྲལ་དང་ཀུན་རྫོབ་ལྷའི་ངོ་བོ་ རྣམ་པར་དག དེ་ལྟ་ནའང་གློ་བུར་དུ་ ཉོན་མོངས་ པ་དང་ ཤེས་བྱའི་སྒྲིབ་ པ་ སྦྱང་ བའི་ཕྱིར་ལམ་ལ་འབད་པ་ བྱ། རྫོགས་རིམ་གྱི་སོ་སོ་ རང་ གིས་ རིག་ པའི་ཡེ་ཤེས་ཀྱིས་ བདག་ཉིད་དག་པ་ཉིད རྟོགས་ན་གྲོལ་གྱི་མ་རྟོགས་ན། དག་པ་གཞན་ གཉིས་ གྱིས་ ནི་ རྣམ་ པར་ གྲོལ་ བ་ མིན་ ནོ།། ཕྱིའི་ ཡུལ་གྱི་དངོས་པོ་དག་པའི་ཕྱིར། དེ་རྟོགས་པ་ རང་གི་རིག་པའི་བདེ་བ་མཆོག་ གོ་མདོར་བསྟན། རྒྱས་བཤད་ལ་ གཟུགས་ལ་སོགས་པའི་ཡུལ་ དྲུག་པོ་ རྣམས་དང༌། གཞན་ཡང་རྣལ་འབྱོར་པས་མཐོང་བ་ དང་མྱོང་བའི། དངོས་པོ་དེ་ཀུན་ གདོད་མ་ནས་སྤྲོས་པ་དང་བྲལ་བའི་དེ་བཞིན་ཉིད་ཀྱི་

དག་པ་སྟེ། ཆོས་ཐམས་ཅད་ཀྱི་ཚུལ་ འདི་ལྟར་ གནས་པས་རྒྱུ་ འགྲོ་བ་ ལ་འབྲས་བུ་ སངས་རྒྱས་ འབྱུང་བར་ འགྱུར་ རོ།། ༈ ཀྱེ་བཅོམ་ལྡན་འདས་ དེ་ལྟར་ཆོས་ཐམས་ཅད་དག་པ་ལགས་ན་ རྣམ་པར་མ་དག་པ་གང་ལགས་ ཞེས་ཞུས་པས་དེའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། མ་དག་པའང་ གཟུགས་ལ་སོགས་པ འི་ཕྱི་ནང་གི་ཆོས་རྣམས་སོ།། འོ། ། དེ་རྒྱུ་མཚན་ ཅིའི་སླད་དུ་ མ་དག་ ཞེ་ན། གཟུགས་ལ་སོགས་པའི་ཆོས་དེ་དག་ལ་ཕྱིའི་ཡུལ་ལ་ གཟུང་བ་དང་ ནང་གི་ཡུལ་ཅན་ལ་ འཛིན་པའི་དངོས་པ ོར་བརྟགས་པ འི་ཕྱིར་རོ།། དེ་རྒྱས་པར་བཤད་པ་ རྡོ་རྗེ་སྙིང་པོས་གསོལ་བ། ཀྱེ་བཅོམ་ལྡན་འདས་གཟུང་བ་དང་འཛིན་པའང་གང་ལགས་ ཞེས་ཞུས་པའི་ལན་དུ་ བཅོམ་ལྡན་འདས་ཀྱིས་བཀའ་སྩལ་པ་ འཛིན་པ་ མིག་གིས་ ཡུལ། གཟུགས་ནི་གཟུང་བར་བྱ། གཟུང་བ་ སྒྲ་ནི་ འཛིན་པ་ རྣ་བས་མཉན་པར་བྱ། གཟུང་བ་ དྲི་ནི་ འཛིན་པ་ སྣ་ཡིས་ཚོར་བར་བྱ། འཛིན་པ་ ལྕེ་ཡིས་ གཟུང་བ་ རོ་ནི་རིག་པར་བྱ། གཟུང་བ་རེག་བྱའི་ དངོས་པོ་ འཛིན་པ་ ལུས་ཀྱིས་རེག་པར་བྱ། འཛིན་པ་ ཡིད་ཀྱིས་ གཟུང་བ་ བདེ་ བ་ལ་ སོགས་ པ་ཆོས་ཀྱི་ཁམས་ འཐོབ་པ འི་གཟུང་འཛིན་ལ་ ནི་ བདེན་ཞེན་གྱི་རྣམ་རྟོག་སྐྱེས་པས་འཁོར་བའི་རྒྱུ་བྱེད་པའི་ཕྱིར་མ་དག་པའོ། །དེ་ལྟར་དེ་བཞིན་ཉིད་ཀྱི་ དག་པས་ ལྟ་བའི་ དུག་མེད་ པར་ བྱས་ནས་ནི། བསྟེན་ པར་ བྱ་ བ་ལྷ་སོ་སོའི་དག་པས་ འདི་དག་བསྟེན་པ ར་བྱ་བ་ ཉིད་ དོ། །དག་བྱ་ གཟུགས་ ཀྱི་ ཕུང་ པོ་དག་པར་བྱེད་པ་ རྡོ་རྗེ་མ་ཡིན་ཏེ། དེ་བཞིན་དུ་ ཚོར་བ་ལ་ཡང་ དག་བྱེད་གསང་བའི་ དཀར་མོར་བརྗོད། འདུ་ཤེས་ དག་བྱེད་ ཆུ་ཡི་རྣལ་འབྱོར་མ། འདུ་བྱེད་ དག་བྱེད་ རྡོ་རྗེ་མཁའ་འགྲོ་མ། རྣམ་ཤེས་ཕུང་པོའི་ཚུལ་གྱིས་ གནས་པ་ ནི། དག་བྱེད་ བདག་མེད་རྣལ་འབྱོར་མ་གནས་སོ། ། ལམ་གྱི་དུས་ རྟག་ཏུ་ ཕུང་པོ་ལྔ་པོ་ འདི་དག་ ལྷ་མོ་ལྔར་ རྣམ་ པར་ དག་ པར་བསྒོམས་ པས། འབྲས་བུ་ལྷ་མོ་ དེ་ཉིད་རྣལ་འབྱོར་པས་འགྲུབ་ པར་ འགྱུར་ རོ།། ནང་གི་འཕར་མ་ལ་ གནས་པའི་ལྷ་མོ་ལྔའི་དག་པ

འོ།། ༈ དེ་ནས་ཕྱི་ཡི་འཕར་མ འི་དག་པ་ བཤད་ པ་ནི་ཕྱོགས་གང་དུ་ལྷ་མོ་གང་གནས་བཤད་པ། དབང་ལྡན་དུ་ བྱང་ཤར་ ནི་པུཀྐ་སཱི། ཤར་ལྷོ་ མེར་ནི་དེ་བཞིན་ དུ་ རི་ཁྲོད་མ། བདེན་བྲལ་ ལྷོ་ནུབ་ཏུ་ གདོལ་པ་མོ་བཞག་ཅིང༌། རླུང་ ནུབ་བྱང་ དུ་གཡུང་མོ་རྣམ་པར་བཞག ཕྱི་མ་ ཕྱོགས་ཀྱི་ ལྷ་མོ་དཀར་མོ་ ལ་ སོགས་ པ་ནི། དབང་ པོ་ཤར་ཕྱོགས་སུ་ལྷ་མོ་ དཀར་ མོ་ གཤིན་རྗེ་ ལྷོ ར་ཆོམ་རྐུན་མ། ཆུ་བདག་ ནུབ་ ཕྱོགས་སུ་རོ་ལངས་མ། ལུས་ངན་པོར་ བྱང་ ནི་གྷསྨ་རཱི། འོག་ཏུ་ས་སྤྱོད་མ་ཞེས་བརྗོད། སྟེང་དུ་མཁའ་སྤྱོད་མ་ཞེས་ གནས་པར་ བཤད། བསྐྱེད་པའི་རིམ་པ་ཉིད་ཀྱི་ཕྱོགས་ ལ། སྲིད་ པ་དག་པས་ས་སྤྱོད་མ་ དང་ཞི་བ་ དག་པས་མཁའ་སྤྱོད་མ འི་རང་བཞིན་གྱིས། སྟེང་འོག་གི་ ལྷ་མོ་འདི་གཉིས་ ནི་ རྣམ་པར་གནས་ སོ།། སྦྱང་གཞི་ གཟུགས་ སྦྱོང་བ་ ལ་ ལྷ་མོ་ དཀར་མོར་རྟག་ཏུ་བཤད། སྒྲ་ སྦྱོང་བ་ ལ་ཆོམ་རྐུན་མར་རབ་ ཏུ་ གྲགས། དྲི་ཡི་ཆ་ སྦྱོང་བ་ ལ་རོ་ལངས་མ། རོ་ སྦྱོང་བ་ ལ་གྷསྨ་རཱི་ རུ་ རབ་ ཏུ་ གྲགས ༑ རེག་ བྱ་སྦྱོང་བ་ ལ་ས་སྤྱོད་མ་ཞེས་ རབ་ཏུ་ བཤད། ཆོས་ཀྱི་དབྱིངས་ སྦྱོང་བ་ ལ་མཁའ་སྤྱོད་མ། དུས་ རྟག་ཏུ་ ཡུལ་དྲུག་པོ་ འདི་རྣམས་ ལྷ་མོ་དྲུག་ཏུ་ རྣམ་ པར་ དག་པ་ བསྒོམ་པ ས ༑ འབྲས་བུའི་ལྷ་མོ་ དེ་ དག་པ་ ཉིད་རྣལ་འབྱོར་པས་འགྲུབ་ པར་ འགྱུར་ རོ། ༈ །རྒྱུ་རྡོ་རྗེ་འཆང་གི་རྣམ་དག་ནི་ ཕྱག་ བཅུ་དྲུག་ གི་དག་པ་སྟོང་པ་ཉིད་ བཅུ་དྲུག བདུད་ བཞི་བཅོམ་ཞིང་ དག་པ་ལས་ཞབས་ བཞི་པོ་ རྣམས་ཉིད་ དོ། ། རྣམ་ཐར་བརྒྱད་ཀྱིས་ མཚོན་བྱེད་ ཞལ་ བརྒྱད་པོ་ རྣམས་ཉིད། སྐུ་གསུང་ཐུགས་ རྡོ་རྗེ་གསུམ་གྱིས་དག་པའི་སྤྱན་ གསུམ་མོ། ༈ །དག་བྱ་ ས་ནི་ དག་བྱེད་ པུཀྐ་སཱི་ཞེས་བཤད། དག་བྱ་ ཆུ་ཁམས་ དག་བྱེད་ རྔོན་པ་ རི་ཁྲོད་ མ་ཞེས་བརྗོད ༑ དག་བྱ་ མེ་ནི་ དག་བྱེད་ གཏུམ་མོར་ཤེས་པར་བྱ། དག་བྱ་ རླུང་ནི་ དག་བྱེད་ གཡུང་མོར་རབ་ཏུ་གྲགས། ༈ ། དག་བྱ་ ཞེ་སྡང་ཞེས་བཤད་ དག་བྱེད་ རྡོ་རྗེ་ བདག་མེད་ མ། དག་བྱ་ འདོད་ཆགས་ དག་བྱེད་

ཆུ་ཡི་རྣལ་འབྱོར་མ། དག་བྱ་ ཕྲག་དོག་ དག་བྱེད་ རྡོ་རྗེ་མཁའ་འགྲོ་མ། དག་བྱ་ སེར་སྣ་ དག་བྱེད་ གསང་བའི་དཀར་མོ་ཉིད། དག་བྱ་ གཏི་མུག་དེ་བཞིན་ དུ་ཤར་གྱི་ རྡོ་རྗེར་བཤད། ཞེ་སྡང་ལ་སོགས་ ཉོན་མོངས་ལྔ་ རྣམ་སྦྱོང་བ། བསྐྱེད་པའི་རིམ་པའི་ཕྱོགས་ལས་ནི། ལྷ་མོ་ལྔ་པོ་ འདིས་ནི་ཕུང་པོ་ ལྔ་ སྦྱོང་བར་བྱ འོ། །འདོད་ཡོན་དང་ཉོན་མོངས་པ་ གང་དང་གང་གིས་འཇིག་རྟེན་ ཕལ་པ་རྣམས་ འཆིང་ བར་ འགྱུར་བ འི་འདོད་ཡོན་དང་ཉོན་མོངས་པ། དེ་དང་དེས་ནི་ ཐབས་ཀྱིས་ཟིན་ན་ འཆིང་བ་ལས་གྲོལ་ བར་འགྱུར་ ཏེ། ཐབས་ དེ་ཉིད་མི་ཤེས་ ན་ འཇིག་རྟེན་ ལས་ མི་གྲོལ་ཞིང༌། ཡུལ་དང་ཉོན་མོངས་པ་ དེ་ཉིད་རྣམ་ པར། སྤངས་ ན་འདས་པའི་ དངོས་གྲུབ་རྙེད་ པར་ མི་འགྱུར་ རོ། ། ད ེའི་ ཕྱིར་ བདེན་པར་གྲུབ་པའི་ དྲི་མེད་སྒྲ་མེད་གཟུགས་ཉིད་མེད། །རོ་དང་སེམས་ཀྱི་རྣམ་པར་དག་པ་མེད ༑ ༑ རེག་ བྱ་ མེད་ ལ་ ཆོས་མེད ་ཅིང་ཆོས་ ཐམས་ཅད་རྣམ་པར་དག་ ལ། རང་བཞིན་ གྱིས་ དག་པའི་འགྲོ་ བ་ ལ་འགྲོ་བར་ཤེས་ ན་གྲོལ་ལོ། ། རྣམ་པར་དག་པ་ གསུམ་སྟོན་པ་ ཞེས་བྱ་བའི་ལེའུ་ ཤོ་ལོ་ཀ་ཉི་ཤུ་རྩ་གཉིས་ སྟེ་དགུ་པ་འོ།། །།༈ རྣམ་དག་གི་རྗེས་ དེ་ནས་ཇི་ལྟར་ ལྷ་མོ་བཅོ་ལྔའི་ དཀྱིལ་འཁོར་གྱི། ཆོ་གའི་ རིམ་པ་ཡང་དག་ པར་ རབ་ཏུ་བཤད་ པར་བྱའོ། །དཀྱིལ་འཁོར་ གང་གིས་སློབ་མ་ ལ་ དབང་བསྐུར་བའི། ཆོ་གའང་རབ་ཏུ་བཤད་པར་བྱ། ༈ དཀྱིལ་འཁོར་བྱ་བའི་ དང་པོར་ སློབ་དཔོན་རང་ཉིད་ ལྷ་ཡི་བདག་ཉིད་ཀྱི། རྣལ་འབྱོར་ དང་ལྡན་ པས་ནི་ནོར་འཛིན་ ས་ སྦྱང་ ངོ༌།། འབད་ པ་མ་ཡེངས་ པས་ཧཱུྃ་ལས་རྡོ་རྗེ་ཅན་ ཕྱག་གཉིས་པའི་ས་ཕྱོགས་རྡོ་རྗེའི་ས་གཞིར། བྱས་ཏེ་ཕྱི་ནས་དཀྱིལ་འཁོར་བྲི་ འོ། །ནགས་ ཚལ་དང་ དབང་མ་ཐོབ་པའི་ སྐྱེ་བོ་མེད་ པའི་ གནས་ དབེན་ཞིང་དགའ་བ་ དང༌། བྱང་ཆུབ་སེམས་དཔ འ་འཇམ་དཔལ་ལ་སོགས་པ་བཞུགས་པར་གྲགས་པ འི་ གནས་སམ་ཡང་ན་རྡོ་རྗེ་སློབ་དཔོན་གཞན་གྱིས་དཀྱིལ་འཁོར་བཞེངས་པའི་ ཁྱིམ་དང་ནི། ལས་དང་པོ་པས་ དཀྱིལ་འཁོར་

རང་གི་ ཁང་པའི་ནང་དུ་ཡང༌། ཀྱེ་རྡོ་རྗེ་དང་བདག་མེད་མའི་ དཀྱིལ་འཁོར་དམ་པར་རབ་ཏུ་བཞེངས་ སོ། ། རྡུལ་ཚོན་དམ་པའི་ཚོན་ རབ་ དང་ནི། ཡང་ན་འབྲིང་པོ་ཉིད་ཀྱིས་ བྲིས་ ཏེ། དེ་གཉིས་ནི་རིམ་པ་བཞིན་ རིན་ཆེན་ལྔ་ཡི་ཕྱེ་མ་འམ། ཡང་ན་ འབྲིང་ འབྲས་ལ་སོགས་པས་སོ། །དེ་ནས་ གོང་གི་གནས་དེར་སྐུ་གསུང་ཐུགས་མཚོན་པ་ དཀྱིལ་འཁོར་ཁྲུ་གསུམ་ པ་ དང༌། ཞི་བདེ་མི་རྟོག་པ་མཚོན་པ་ མཐེ་བོང་གསུམ་ནི་ལྷག་པར་བྱ། ༈ དཀྱིལ་འཁོར་གྱི་གནས་ དེར་ནི་རིགས་ལྔ་ལས་བྱུང་བའི། རིག་མ་ གར་་མ་ལ་སོགས་པ་ བཟང་མོ་ དབང་གི་རྟེན་ཏུ་ རྣམ་པར་གཞུག ཡང་ན་ རིགས་དང་མཚན་ཉིད་ ཇི་ལྟར་གང་རྙེད་ པ་ དེ་ གཞུག་སྟེ། དབང་དུས་སུ་ལང་ཚོ་གཙོ་ཆེ་བས་ དེ་ལྟར་ ལོ་ བཅུ་དྲུག་ལོན་པ་ཉིད་ གཞུག་གོ །རིག་མ་དང་བཅས་པའི་གནས་དེར་མངོན་པར་རྟོགས་པ་བསྒོམ་པ། དཀྱིལ་འཁོར་བསྒྲུབ་མཆོད་བུམ་དབང་བསྐུར་བ་ཡན་ཆད་ཁ་བསྐང༌། ཇི་སྲིད་ཁུ་བ་ བྷ་གར་ ལྡན་ པར་ གྱུར་པ། དེ་སྲིད་ དུ་ ཕྱག་རྒྱ་བསྟེན་པར་བྱ་ ཞིང༌།། ༈ བསྟེན་པའི་ཚེ་ངོ་ཚ་བ་རྣམ་རྟོག་མི་འབྱུང་བར་བྱ་བའི་ཕྱིར་ ཕྱག་རྒྱའི་གདོང་ཡང་ དར་གྱིས་ བཅིང་བ་དང༌། ཐབས་ཀྱི་ སློབ་མའི་ གདོང་ཡང་དེ་བཞིན་ དུ་བསྒྲིབ་བོ།། ནོ། ། རིག་མ་ བསྟེན་པ་དེ་ལས་གང་བྱུང་བ འི་ཐིག་ལེ་དེ། སློབ་མའི་ཁར་ནི་ལྟུང་བར་བྱ་ བ་ནི་གསང་བའི་དབང་ངོ༌། ། རོ་མཉམ་ པའི་ལྷན་ཅིག་སྐྱེས་པའི་ཡེ་ཤེས་ སློབ་མའི་སྤྱོད་ཡུལ་ཉིད་ དུ་བྱ་བའི་ཕྱིར། གསང་དབང་གི་རྟེན་ དེ་ཉིད་ལ་ཡང་ སློབ་མའི་རྟེན་དུ་ བྱ་བར་བྱ། ༈ དེ་ལ་བརྟེན་ནས་སྐྱེས་པའི་ཡེ་ཤེས་ཀྱི་ངོ་བོ་ རང་རིག་ཡེ་ཤེས་ཉིད་དུ་འགྱུར། སྤྲོས་པ་དང་བྲལ་བས་ རང་ དང་ གཞན་ དུ་ ཡང་དག་ པར་ཞེན་པའི་ རིག་པ་སྤང༌། མཐའ་དང་དབུས་མེད་པས་ མཁའ་མཉམ་ ཉོན་མོངས་པའི་ རྡུལ་ དང་ བྲལ་ མཚན་མ་དང་རྣམ་པར་རྟོག་པས་ སྟོང་པ་ཉིད། དངོས་ པོ་འཁོར་བ་ དང་དངོས་ པོ་ མེད་ པ་མྱ་ངན་ལས་འདས་པ་ཟུང་དུ་འཇུག་པའི་ བདག་ཉིད་མཆོག་ཐབས་ སྐྱེས་པ་

དང་ཤེས་རབ་ ད་མེད་ ཤིན་ཏུ་འདྲེས་ པ་ལས་བྱུང་བའི་ཡེ་ཤེས་སོ། ། ཆགས་ པ་དགའ་བ་མཆོག་དགའ་ དང་ཆགས་བྲལ་ དགའ་བྲལ་ རྣམ་པར་འདྲེས་ པ་ལྷན་སྐྱེས་སོ། ། དེ་ཉིད་སྲོག་ཆགས་རྣམས་ཀྱི་ སེམས་ཀྱི་རང་བཞིན་ཡིན་པའི་ཕྱིར་ སྲོག་ གོ །ཡེ་ཤེས་ དེ་ཉིད་ མི་འགྱུར་བའི་ཕྱིར་ཨ་ཀྵ་ར་ ཡི་གེ་དམ་པ་ཉིད་ དོ། །ཡེ་ཤེས་ དེ་ཉིད་འགྲོ་བའི་ རང་བཞིན་ཡིན་པས་ བདག་ཉིད་དེ། ཡེ་ཤེས་ དེ་ཉིད་ བརྟན་གཡོ་ཐམས་ཅད་ཀྱི་ཆོས་ཉིད་ཡིན་པས་

ཐམས་ཅད་ ལ་ ཁྱབ་པ་པོ་ འོ༑ ༑སེམས་ཅན་ ཐམས་ཅད་ ཀྱི་ལུས་ཀྱི་རང་བཞིན་ཡིན་པས་ ལུས་ལ་རྣམ་པར་གནས་ སོ།། དངོས་ པོ་འཁོར་བ་ དང་དངོས་ པོ་ མེད་ པ་མྱ་ངན་ལས་འདས་པས་ དེ་ལས་བྱུང་ ངོ༌། ། གཞན་རྣམས་ ནི་དབང་པོ་དྲུག་གོ ། གང་རྣམས་ ནི་བརྟན་པ་སྣོད་དོ།། དེ་རྣམས་དང་ ནི་གཡོ་བ་བཅུད་དོ།། རྣམ་པར་ཤེས་པ་ ནི་ཚོགས་དྲུག་སྟེ་དེ་དག་ ཀུན་གྱི་ཚུལ་ ལམ་རང་བཞིན་ནོ། ༈ །ཤེས་རིག་གི་ སྐྱེས་བུ་ འདོད་པ་གྲངས་ཅན་པའོ། ། སྔོན་རབས་ རིག་བྱེད་ཡོད་པ་འདོད་པ་རིག་བྱེད་པ། སྟོན་པ་ དབང་ཕྱུག་ གི་རྗེས་སུ་འབྲང་བ་ དང༌། ། དེ་ཉིད་བེམས་པོ་བདག་འདོད་པས་ བདག་དང་ བྱེ་བྲག་པའོ༑ ༑བེམས་པོ་ལའང་ གསོ་བ འི་ སེམས་ཅན་ ཡོད་པར་སྨྲ་བ་གཅེར་བུ་པ་ དང༌། དུས་དང་གང་ཟག་ རྒྱུར་སྨྲ་བ་ཆད་ལྟ་བ་ ཉིད་དང་ནི་ སྡེ་གྲངས་ཅན། རིག་བྱེད་པ། བྱེ་བྲག་པ། གཅེར་བུ་པ། ཆད་ལྟ་བ་སྟེ། ལྔ་པོ་དེ་དག་དང་མཚུངས་པར་ཡེ་ཤེས་ལ་ལོག་པར་རྟོག་པ་ནི་དགག་བྱའོ། །དཻ་དགག་པ་ནི་ དངོས་པོ་ཀུན་གྱི་རང་བཞིན་ ངོ་བོ་ཡོད་མེད་ཀྱི་སྤྲོས་པ་དང་བྲལ་ཞིང་ཀུན་རྫོབ་ འདི། སྒྱུ་མའི་གཟུགས་ཀྱིས་ཡང་དག་གནས་ པས་མི་མཚུངས་སོ། །དུས་ དང་པོ་ སྣ་ཚོགས་པ་སྐད་ཅིག་མ་ལ་ དགའ་བ་ཙམ་ཉིད་དེ། གཉིས་ པར་རྣམ་པར་སྨིན་ པའི་གྲངས་ལ་མཆོག་ ཏུ་ དགའ་ བའི་ཉམས་སྐྱེ་བ་ ཉིད་ དོ། ། གསུམ་པ་ རྣམ་ཉེད་ ལ་ནི་དགའ་ བ་འདོད་ཆགས་དང་ བྲལ་ བར་སྐྱེ་བར་ བཤད་ དོ། ། བཞི་བ་ མཚན་ཉིད་དང་བྲལ་བ་ལ་བདེ་སྟོང་ ལྷན་ཅིག་སྐྱེས་ པ་འབྱུང་ བར་བརྗོད་ དོ༑ ༑ རྡོ་རྗེ་སྙིང་པོ་ལ་སོགས་ཀུན། མཁས་པས་ དུས་བཞི་པ་མིན་པར་ལྷན་སྐྱེས་མེད་པ་ དེ་སྐད་ངེས་ པར་ ཐོས་ནས། སེམས་ མཆོག་ཏུ་ངོ་མཚར་ དུ་ གྱུར་ནས་ནི། དུས་དང་པོ་ལ་དྲན་པ་ཉམས་པས་ བརྒྱལ་ཞིང་ གཉིས་པ་ལ་ལུས་ ས་ལ་འགྱེལ་བར་གྱུར། གང་ལ་ཐེ་ཚོམ་སྐྱེས་ན་དུས་ དང་པོ འི་ དགའ་བ འང་གོང་དུ་བགྲོད་པ་དང་བཅས་པས་ འགྲོ་བའི་གཟུགས་ སོ།། དེ་བཞིན་ དུ་ མཆོག་དགའ་ འང་བགྲོད་པ་དང་བཅས་པས་ འགྲོ་བ་ཉིད། དགའ་བྲལ་

གྱི་ དགའ་བའང་ གོང་དུ་བགྲོད་བྱ་དང་བཅས་པས་ འགྲོ་བ་ཉིད། དེ་ལྟར་ གསུམ་ལ་ལྷན་ཅིག་སྐྱེས་པ་མེད་ ཅེས་གསུངས་པ་དང་གོང་དུ་ཐམས་ཅད་ལ་ཁྱབ་པར་འགལ་བས་ཐེ་ཚོམ་དང་ངོ་མཚར་དུ་གྱུར་པའོ། ། བཅོམ་ལྡན་ འདས་ཀྱིས་ བཀའ་སྩལ་ པ་ ཀྱེ འི་ རྡོ་རྗེ འི་ངོ་བོར། སངས་རྒྱས་ཀུན་གྱྀ་སྐུ ར་ གཅིག་པ འི་དོན༑ རྡོ་རྗེ་སྙིང་པོས་རྟོགས་ པར་ བྱ་ བ འི་ཕྱིར། ཐེ་ཚོམ་ལེགས་པར་སེལ་བ་ནི། ལྷན་སྐྱེས་དེ་དགའ་བའི་ འདོད་ཆགས་མེད་ཅིང་ དགའ་བྲལ་གྱི་ ཆགས་བྲལ་མེད་ ལ་མཆོག་དགའི། དབུ་མར་ ཡང་ དམིགས་པར་མི་འགྱུར་རོ། ། དེ་ལྟར་རྟོག་པ་ གསུམ་པོ་སྤངས་པ་ཉིད་ཀྱི་ཕྱིར ༑ ལྷན་ཅིག་སྐྱེས་པ་ ནི་སངས་རྒྱས་ཀྱི་ བྱང་ཆུབ་ དང་འདྲ་བར་ བརྗོད་ དོ། ། ཡང་ན་ ལྷན་ཅིག་སྐྱེས་པ་ དེ་ཉིད་ གནས་ལུགས་ལ་ཆོས་ ཐམས་ཅད་ ཀྱི་ བདག་ ཉིད་ཡིན་ཞིང༌། ཡང་ རྟོགས་ཚུལ་གྱི་དབང་དུ་བྱས་ ན་ སེམས་ཙམ་དང༌། ཉན་རང་དང་དགའ་བ་གསུམ་གྱི་སྐབས་ ཀུན་གྱིས་རྣམ་པར་སྤངས་ པས་མ་རྟོགས་སོ། །ལྷན་སྐྱེས་ དེ་ཡང་དགའ་བྲལ་ གྱི་དགའ་བ་ དང་པོར་ སོང་བའི་རྗེས་ལ་ མཚོན་ བྱེད་དཔེའི་ཡེ་ཤེས་སུ་སྐྱེའོ།། དགའ་བ་གསུམ་པོ འི་རྟོག་པ་ རྣམ་པར་སྤངས་ པའོ།། ༈དེ་ལྟ་བུའི་ལྷན་སྐྱེས་རྟོགས་པས་ཡེ་ཤེས་སྐྱེས་པའི་རྟགས་ནི་དུས་ དང་པོ་སྤྲིན་དང་ དེ་ནས་རིམ་བཞིན་དུ་བ། མེ་ཁྱེར།མར་མེ།ནམ་མཁའ་དང་ འདྲ་བ་ཡིན་ ཞིང༌། གྲུབ་པ འི་རྟགས་སུ་སྣང་བ་ སྒྱུ་མ་ལྟ་བུར་ རྟོགས་པར་ འགྱུར་ ལ། གཉིད་ལོག་ པ་དང་ སད་པ་ ཐམས་ཅད་དུ་རྟོག་པས་ མི་ཕྱེད་པ་ དང༌། རྟག་ཏུ་ མྱོང་བ་ རྨི་ལམ་འདྲ་ བ་སྟོན་ བར་འགྱུར་ རོ། ། དངོས་གྲུབ་ རྟགས་སམ་ མཚན་ཉིད་ དེ་བྱུང་ན་གཞན་གྱིས་བར་ མི་ཕྱེད་པ ར་ས་དང་པོའི་ཡེ་ཤེས་སྐྱེའོ། །མཐར་ ཕྱག་རྒྱ་ ཆེན་པོ འི་ དངོས་གྲུབ་སངས་རྒྱས་ རྣལ་འབྱོར་པ་ཡིས་འགྲུབ་ བོ།། སྟོན་པ་ སངས་རྒྱས་ཀྱ ིས་དཀྱིལ་འཁོར་ གྱི་རྣམ་པ་ འདི་སྐད་གསུངས ༑ ཆོས་ཐམས་ཅད་མཉམ་པ་ཉིད་མཚོན་པས་ གྲུ་བཞི་ ཡེ་ཤེས་ལྔ་མཚོན་པས་ཁ་དོག་ལྔའི་མདངས་

ཡང་དག་ པར་ འབར་བ་ཉིད། རྣམ་པར་ཐར་པའི་སྒོ་བཞི་མཚོན་པས་ སྒོ་བཞི་ བདུད་ཟིལ་གྱིས་གནོན་པས་ གཟི་བརྗིད་ཆེན་པོ་སྟེ། ཉོན་མོངས་པ་དང་ཉེ་བའི་ཉོན་མོངས་པ་སྤངས་པས་ དོ་ཤལ་ དང་ དོ་ཤལ་ཕྱེད་པས་བརྒྱན། བྱང་ཆུབ་ཀྱི་ཡན་ལག་བདུན་མཚོན་པས་མེ་ཏོག་གི་ ཕྲེང་བ་ལ་སོགས་ དང་ལམ་གྱི་ཡེ་ཤེས་ཀྱི་ངོ་བོ་ རྔ་ཡབ་ དང་ ལྡན། རྣམ་ཐར་བརྒྱད་དག་པའི་ ཀ་བ་བརྒྱད་ཀྱིས་ཉེ་བར་བརྒྱན། ཚད་མེད་བཞི་དག་པས་ རྡོ་རྗེའི་སྲད་བུ་ བཞི་ངོས་བཞིར་ མཉམ་པར་ལྡན། འདོད་ཡོན་གྱི་སྟེང་དུ་ མེ་ཏོག་སྣ་ཚོགས་ ཀྱིས་ ཉེ་བར་བརྒྱན་ ཞིང༌། བདུག་པ་ དང༌༑ མར་མེ་ དང་ དེ་བཞིན་ དུ་ དྲི་ ལ་སོགས་པ་འཛིན་པའི་ལྷ་མོ་བཅུ་དྲུག་གནས་སོ། །ལྷ་མོ་གཞན་རྣམས་དང་ལས་ཐམས་ཅད་པའི་བུམ་པའོ། །གཽ་རཱི་ལ་སོགས་པའི་ བུམ་པ་བརྒྱད་ དང་ ལ་སོགས་ ཀྱིསབསྡུ་བ་རྡོ་རྗེ་མ་ལ་སོགས་པ་ལྷ་གཞན་གྱི་བུམ་ པ་ དང་ ལྡན། དེ་ཡང་ ཁ་རྒྱན་ཤིང་གི་ ཡལ་ག་ལ་སོགས་བརྒྱན། མགྲིན་པ་ མགུལ་ཆིངས་ གོས་ ཀྱི་པྲོག་ལྔའམ་བདུན་ ཀྱིས་ མངོན་པར་ བཀབ་པ་དང་ ༑ རིན་ཆེན་ལྔ་ ཡིས་མཚོན་ནས་བཅུད་ལྔ་ཚན་བདུན་ ནི་ ནང་དུ་ ཡོངས་སུ་གཞུགརྣམ་པར་རྒྱལ་བ་ གཙོ་བོའི་བུམ་པ་ ཤར་དུ་སྦྱིན་ གཞན་རྣམས་རང་རང་ཐད་སོར་བཞག་གོ། རང་འདོད་ པའི་ ལྷ་ཡི་གཟུགས་ ཀྱི་ང་རྒྱལ་ ཀྱིས་ནི། ཐིག་སྐུད་ སར་པ་ འཇུར་མདུད་མེད་པ་ ལེགས་པར་བཀལ་བ་དང༌། སྦོམས་སུ་སྒོའི་ཉི་ཤུ་ཆ་དང༌། དཀྱུས་སུ་དཀྱིལ་འཁོར་ཉིས་འགྱུར་གྱི་ ཤིན་ཏུ་ཚད་ ཅན་ མ་ རིགས་ལྔའི་མདོག་དང་མཐུན་པ་ མཛེས་པ་ཡི། སྲད་བུས་ ཐིག་ལ་མཁས་པའི་ ཤེས་རབ་ཅན་གྱིས་ ལས་དང་ཡེ་ཤེས་ཀྱི་ཐིག་ གདབ། ༈ །འཁོར་ལོའི་བདག་པོ་ གཙོ་བོ་དང་གཙོ་མ ོའི་བཟླས་པ་འབུམ་ དང༌། དཀྱིལ་འཁོར་ཅན་ འཁོར་རྣམས་ གྱི་དེ་བཞིན་ དུ་ ཁྲི་ ཕྲག་རེ་རེ་བཟླ་བ་ནི་བསྙེན་པའོ། ། གོང་དུ་ ལེའུ་གཉིས་པ་ གསུངས་པའི་སྔགས་ རཀྵ་ ཉིད་ཀྱིས། རྡོ་རྗེ་སྔོན་པོ་ མཁས་པས་འཛིན་མ་ ས་ རྣམ་པར་སྦྱང༌། གོང་གི་ ལེའུ་གཉིས་པའི་ ཨ་ ཀ་རོ་

སོགས་ པའི་ སྔགས་ཀྱིས་ནི། སའི་ལྷ་མོ་ དེ་ལ་གཏོར་མ་རྣམ་པར་སྦྱིན་ ཞིང་ས་བསླང་བར་བྱ། ཇི་ལྟར་ ལེའུ་གསུམ་པར་ བསམ་གཏན་ གྱི་བསྲུང་འཁོར་བརྗོད་པ་ དེ་བཞིན་ དུ་ འདིར་ ཡང༌། ས་ བསྲུང་བ འི་ཕྱིར་བསྲུང་འཁོར་ ཇི་ལྟར་གསུངས་པ་ཉིད་ དུ་བསྒོམ་མོ།། ༈ གང་ཞིག་དབང་ བསྐུར་ ནི་ བཞིར་ རབ་ ཏུ་ ཕྱེ་བ། རང་གི་དཀྱིལ་འཁོར་ བདག་མེད་མའི་ ཆོ་གས་ སློབ་མ་ལ་ སྦྱིན་ ནོ། ། དབང་རེ་རེའི་སྔོན་དུ་ མཆོད་ པ་ དང་གསོལ་བ་གདབ་པ་ཉིད། ཇི་ལྟར་ རྒྱུད་རྒྱས་པར་ བཤད་པ་དེ་བཞིན་ དུ་ འདིར་ ཡང་བྱའོ། །པདྨ་འདབ་བརྒྱད་རིམ་པ་གཉིས་པའི་ འཕར་མ་གཉིས་བཟང་རྣམ་བྲིས་ནས། ཞག་གིས་བར་མ་ཆོད་པར་ མྱུར་དུ་དཀར་མོ་ལ་སོགས་ པའི་གཟུགས་སམ་ཕྱག་མཚན་ བྲི། ཕྱི་ནང་གི་ ཤར་དུ་གྲི་གུག་རྣམ་པར་བྲི། ལྷོ་དང་ནུབ་ཏུ་དེ་བཞོན་ནོ། ། བྱང་དང་ ཕྱིའི་ མེ་ཡི་མཚམས་དང་ནི། བདེན་བྲལ་རླུང་དུའང་དེ་བཞིན་ནོ། །དབང་ལྡན་དུ་ནི་ཅི་གསུངས་པ། དེ་ལྟར་དེ་ལྟར་འོག་ ནུབ་ དང་སྟེང་ ཤར་དུ་བྲི།། ༈ སློབ་དཔོན་རང་ རྡོ་རྗེ་སེམས་དཔའི་སྙེམས་ པ་ང་རྒྱལ་དང་ལྡན་པར་ བྱས་ནས། རྐང་པ་གཡས་པ་བརྐྱང་བྱས་ཏེ། ཕྱག་གཉིས་ པའི་ ཀྱེ་རྡོ་རྗེ འི་ སྦྱོར་ བ་དང་ལྡན་ བས། སློབ་དཔོན་ བདག་ཉིད་ དཀྱིལ་འཁོར་ དུ་ འཇུག་པ་ཉིད་ དུ་བྱའོ། །སློབ་དཔོན་གྱི་ཀུན་སྤྱོད་ནི་ ཁྲུས་དང་གཙང་སྦྲ་དྲི་ཞིམ་ པའི་སྨན་གྱིས་ ལུས་ བྱུག་ཅིང༌། སྣ་ཚོགས་ པའི་ རྒྱན་གྱིས་རྣམ་པར་བརྒྱན། ཧཱུྃ་ཧཱུྃ་ ཞེས་བརྗོད་ཅིང་རྡོ་རྗེ་སེམས་དཔར་ སྙེམས་པ་བྱས་ནས་ནི། ཧི་ཧི་ རྣམ་པ་བརྗོད་ རྣམ་པས་ བགེགས་ འཇིགས་ པར་ བྱེད་ པའི་ བདག་ ཉིད་དུ་བྱའོ། །དབང་གསུམ་པའི་ ཕྱི་ནས་ དབང་གི་ཡེ་ཤེས་ དེ་ཉིད་ཡང་དག་ པར་ བཤད་ དོ། །དེའང་ རྣམ་ པར་ དག་ པའི་ ཡེ་ཤེས་ ཀྱི་ གཟུགས་ཅན་ མྱ་ངན་འདས་པའི་ངོ་བོ་ དང༌། འཁོར་བ འི་རང་བཞིན་ རྣམ་པར་རྟོག་པ་ལ་ སྤྲོས་བྲལ་དུ་གཅིག་པས། ཁྱད་པར་ཅུང་ཟད་ ཀྱང་ ཡོད་ པ་ མ་ཡིན་ ནོ། །དགའ་བ་གསུམ་ལས་ མཆོག་ ཏུ་ དག འ་བ་ལྷན་སྐྱེས་ཀྱི་ངོ

ར་བསྒོམ་པ ར་བྱ་བ་ལམ་ མེད་ཅིང་སྒོམ་པ་པོ་ གང་ཟག་ ཡང་མེད། སྒོམ་པ་པོའི་ ལུས་ཀྱང་མེད་ཅིང་ དེའི་སེམས་ གཟུང་བ་མེད་ལ་འཛིན་པའང་མེད། ལུས་མེད་པ་རྒྱས་པར་བཤད་པས་ ཤ་དང་ཁྲག་ཀྱང་མེད་ཅིང་བཤང་དང་གཅི་བ་མེད། གཟུང་འཛིན་གྱི་བྱེ་བྲག་ སྐྱུག་བྲོ་ བ་དང་འཇིག་རྟེན་གྱི་ལུགས་ལ་མི་མཁས་པའི་ རྨོངས་མེད་གཙང་སྦྲ་ དང་ མཆོད་ཕྱིར་ཐོགས་ འཆང་བའང་ མེད་ པ་ དང༌། ཡུལ་སྡུག་པ་ལ་ ཆགས་ པ་ མེད་ མི་སྡུག་པ་ལ་ སྡང་བ་མེད་དང་ མི་ཤེས་པའི་ རྨོངས་མེད་ གཞན་གྱི་འབྱོར་པ་ལ་ ཕྲག་དོག་མེད། རང་གི་འབྱོར་པ་ལ་ སེར་སྣ་མེད་དང་ རང་གི་ཡོན་ཏན་དང་འབྱོར་པ་ལ་ ང་རྒྱལ་མེད་ ཅེས་པས་ཉོན་མོངས་པའི་སྒྲིབ་པ་མངོན་དུ་རྒྱུ་བ་མེད་ ཅིང་མཐོང་ བྱ་དང་ཐོབ་ བྱ་ འབྲས་བུ་ མེད་ པ་དང༌། བསྒོམ་ པ་ལམ་ དང་སྒོམ་པ་པོ་མེད་ ལམ་མེད་པ་རྒྱས་པར་བཤད་པས། གཉེན་པོ་ བཤེས་དང་ སྤང་བྱ་ དགྲ་མེད་ཅིང་ གིས་འཁོར་གསུམ་གྱྀ་ཤེས་བྱའི་སྒྲིབ་པ་མངོན་དུ་རྒྱུ་བ་མེད་པར་བསྟན། དོན་བསྡུ་བས་གང་དུ་ཡང་ རློམ་སེམས་མེད་པའི་ སྤྲོས་བྲལ་གྱི་ ལྷན་ཅིག་སྐྱེས་པ་ དེ་ཉིད་ཀུན་རྫོབ་ཏུ་ སྣ་ཚོགས་ སུ་སྣང་བས་ཟུང་འཇུག་ ཉིད་ དོ། །དེ་ལ་ རྡོ་རྗེ་སྙིང་པོས་འདི་སྐད་ ཅེས་ གསོལ་ ཏོ། ། གཟོད་ནས་རང་བཞིན་མེད་པ་ཡི། །ལུས་ཀྱི་རང་བཞིན་དག་པ་ ཡིན་ན་ ནི། ལུས་མེད་པ་རིགས་ན་ ཅི འི་ སླད་ དུ་ འབྱུང་བ་ བཞི འི་བདག་ཉིད་ ཀྱི་ལུས་འབྱུང་བ་ ལགས། ཞེས་དྲིས་པའི་ལན་དུ་ དེ་ནས་བཅོམ་ལྡན་ འདས་ རྡོ་རྗེ་ཅན།མཁའ་འགྲོ་ མ་ལ་ བདེ་བ་སྦྱིན་པས་ འདི་སྐད་ཅེས་ གསུངས།རློམ་སེམས་མེད་པའི་རང་བཞིན་ གྱི་ བདག་ ཉིད་དེ། ཆོས་ཅན་འཁོར་བའི་ལུས་སེམས་དང་མྱ་ངན་ལས་འདས་པ་ ཐམས་ཅད་ ཀྱི་ ལུས་ལ་ དབྱེར་མེད་པར་ རྣམ་པར་གནས་ ཀྱི་དང་པོ་སྤྲོས་མེད་ཀྱི་རྒྱུ་ལ་ཕྱིས་སྤྲོས་བཅས་ཀྱི་ལུས་བྱུང་བ་ནི་མ་ཡིན་ནོ།། ༈ སྐྱེ་ཚུལ་ཞུས་པ་ ཀྱེ་བཅོམ་ལྡན་འདས་ ཞེས་བོས་ནས་ ཅིའི་སླད་དུ་འབྱུང་བ་ཆེན་པོའི་ཕུང་པོ་ ལ་བརྟེན་ནས་ལྷན་སྐྱེས་འབྱུང་བ་

ལགས། དེའི་ལན་ བཅོམ་ལྡན་འདས་ཀྱིས་བཀའ་སྩལ་པ། ལུས་འགྲུབ་པའི་རྒྱུ་ཕ་མའི་འདུ་སྦྱོར་དང༌། ཡེ་ཤེས་སྐྱེ་བའི་རྟེན་དཀྱིལ་འཁོར་འཁོར་ལོའི་ཐབས་གཉིས་ཀ་ལ་འབྱུང་བ་ལྔ་པོ་རིམ་པས་འབྱུང་བར་བསྟན་པ་ནི་ བོ་ལ་ཀཀྐོ་ལ་སྦྱོར་བས། རེག་པ་སྲ་བའི་ཆོས་ཀྱིས་ནི། ས འི་ཉམས་ ནི་དེ་ལས་སྐྱེ་བར་འགྱུར། བྱང་སེམས་ཁུ་བ་ ས་ཆུ འི་རྣམ་པ་ལས། ཆུ་ཡི་ཁམས་ ཀྱི་བག་ཆགས་ ནི་འབྱུང་བར་འགྱུར་ ལ་ཕན་ཚུན། བསྐྱོད་པ་ལས་ནི་དྲོད་སྐྱེ་ བ་མེ་ སྟེ། ཐིག་ལེ་ འགྲོ་བ་རླུང་ གི་ཉམས་མྱོང་ དུ་རབ་ཏུ་གྲགས་ ལ་དེ་ལས། བདེ་བ་ ཁ་དོག་དང་དབྱིབས་སུ་མ་གྲུབ་པའི་ ནམ་མཁའ་ཉིད་ཀྱི་ཁམས་ ཏེ་འབྱུང་བ་ ལྔ་པོ་རྣམས་ཀྱིས་ བུ་ཚའི་ལུས་དང་རྣལ་འབྱོར་པའི་ཡེ་ཤེས་ ཡོངས་སུ་བསྐོར། ༈ རྒྱུ་མཚན་ གང་ གི་ ཕྱིར་འབྱུང་བ་ཆེ ན་པོ་ལས་བྱུང་བའི་ བདེ་བ་ ཡིན་པ༑ ད ེའི་ ཕྱིར་བདེ་བ་དེ་ཉིད་ ལྷན་ཅིག་སྐྱེས་པའི་ཡེ་ཤེས་དངོས་ མིན་ ནོ།། ངེས་ཚིག་ནི་ཐབས་ཤེས་རབ་དང་ཞི་བདེ་གཉིས་ ལྷན་ཅིག་སྐྱེས་པ་ ལ་ ས་གང་སྐྱེས་པ འི་མི་རྟོག་པ་ལ། ལྷན་ཅིག་སྐྱེས་པར་དེ་ ལ་ བརྗོད་ པར་ བྱ འོ། །དོན་གྱི་ལྷན་སྐྱེས་དངོས་ནི་ཆོས་ཐམས་ཅད་ཀྱི་ རང་བཞིན་ སྤྲོས་བྲལ་ལ་ ལྷན་ཅིག་སྐྱེས་ པ་དངོས་ ཞེས་བརྗོད་ དོ། །དེའང་ཆོས་ཐམས་ཅད་ཀྱི་ རྣམ་པ་ཐམས་ཅད་ ཆོས་ཉིད་དེ་བཞིན་ཉིད་དུ་ སྡོམ་པ་གཅིག་ པའོ། །འབྲས་བུ་ཡེ་ཤེས་དེ་ཆོས་ཐམས་ཅད་ལ་རྒྱས་འདེབས་པས་ ཕྱག་རྒྱ་ དམིགས་པ་དང་མཚན་མར་འཛིན་པས་ རྒྱུ་དང་བྲལ་བ་ལས། ཡོ་གི་ རྣལ་འབྱོར་བའི་ སྙིང་རྗེ་ཐབས་སུ་ སྤྲོས་པར་ འགྱུར་ བས། གོང་གི་མི་རྟོག་པའི་ སྟོང་པ་ དང་ སྙིང་རྗེ་དབྱེར་མེད་པ་ ལ་དོན་དམ། བྱང་ཆུབ་སེམས་ཞེས་ བྱ་བར་ རབ་ཏུ་བརྗོད་ དོ།། ༈ ལྷན་སྐྱེས་ཀྱི་ཡེ་ཤེས་རྟོགས་པ་ལ་ཨོཾ་ལ་སོགས་པའི་ སྔགས་ཀྱི་བཟླས་ པ་ མེད་ ཅིའང་མི་ཟ་བའི་ དཀའ་ཐུབ་མེད་ པ་ དང་ མེ་ལ་ སྦྱིན་སྲེག་མེད་ ཅིང༌། དཀྱིལ་འཁོར་ཅན་ ལྷ་ ཡང་མེད་ཅིང་ གཞལ་ཡས་ཁང་གི་ དཀྱིལ་འཁོར་ཡང་ནི་མེད་

དེ། ལྷན་སྐྱེས་ དེ་ནི་ རྣམ་རྟོག་ལས་ཡིད་སྐྱོབ་པས་ སྔགས་ ཀྱི་ བཟླས་ པ་ དེ་ ཉིད་སེམས་ཀྱི་ཉེས་པ་སྤོང་བས་ དཀའ་ཐུབ་དང་དེ་ ཉོན་མོངས་པ་སྲེག་པས་ སྦྱིན་སྲེག་ ཀྱང་ཡིན་ནོ།། ལྷན་སྐྱེས་ དེ་ནི་ ལུས་ལས་བྱུང་ཞིང་བདེ་བ་ལ་རོལ་པས་ དཀྱིལ་འཁོར་ཅན་ ལྷ་ དང་ ཡེ་ཤེས་ དེ་ནི་ སྙིང་པོ་བདེ་བ་ཆེན་པོ་ལེན་པས་ དཀྱིལ་འཁོར་ཉིད་ དོ།། མདོར་བསྡུས་ན་ནི་ ལྷན་ཅིག་སྐྱེས་པའི་ཡེ་ཤེས་ཀྱི་ སེམས་ སུ་ ནི་ ལམ་དང་དངོས་གྲུབ་ཐམས་ཅད་ འདུས་པའི་གཟུགས་ཅན་ ཡིན་ ནོ། ། བདག་མེད་མའི་ དབང་གི་ ཚུལ་སྟོན་པའི་ ལེའུ་ཞེས་བྱ་བ་སྟེ་བཅུ་པ་ ཤོ་ལོ་ཀ་བཞི་བཅུ་རྩ་གསུམ་མོ འོ ༑༑ ༑༑ ༈ མིག་གཉིས་ མཉམ་པར་ སེམས་ མ་རུངས་ པ་ དཔྲལ་བ འི་དབུས་སུ་བལྟས་ནས་ཐུར་དུ་ཕབ་ན་ཡུལ་ ཅན། རྟག་ཏུ་ལྟུང་བར་བྱེད་པར་བརྗོད། དབང་གི་ལྟ་སྟངས་ བསྒྲུབ་བྱའི་ གཡོན་ན་གནས་ པར་བྱས་ནས་བལྟས་ཏེ་གཡས་སུ་གཅུས་ན་དབང་དུ་འགྱུར་རོ། ། གཡོན་པ་ནས་ནི་ བསྒྲུབ་བྱའི་ གཟུགས་བརྙན་གཉིས། རང་གི་མིག་གཉིས་ལ་ཤར་བར་བྱས་ན། གཡས་པའི་ཆ་ ནས་གཡོན་དུ་བཀུག་ ལ་དགུག་པ་ཉིད་ དོ། ། སྟེང་ནས་ཀྱང་ནི་ འོག་ཏུ་མིག་གཉིས་ལ་ གཟུགས་བརྙན་གཉིས་ ཤར་བར་བྱས་ནས་མིག་གཉིས་ཀྱི། དབུ་མ་ རུ་བལྟས་ནས་མ་གཡོས་ན་ རེངས་པའི་ལྟ་སྟངས་ཉིད། སྣ་ཡི་རྩེ་མོའི་དབུས་སུ་ མིག་ གཉིས། བལྟ་ཞིང་གཟིར་བའི། རླུང་ཕྱིར་ འབྱུང་བ་ཉིད་ཀྱིས་ལྟུང་བར་བྱེད། ནང་དུ་ རྔུབ་པ་ཡིས་ནི་དབང་དུ་བྱེད། གནས་ནས་ དགང་བ་ཡིས་ནི་དགུག་པ་ཉིད། ཞི་བ འི་ཚུལ་དུ་རྒྱུ་བ་ ཡིས་ནི་རེངས་པར་བྱེད ༑ ༈ ལྟ་སྟངས་གྲུབ་པའི་རྟགས་ནི་ རློན་པའི་ཤིང་ལ་ལྟུང་ བའི་ལྟ་སྟངས་ བྱེད་ པ་ ཉིད། དབང་ནི་མེ་ཏོག་ ལ་བྱ་བར་ རབ་ཏུ་གྲགས། རྡོ་རྗེའི་ཤིང་ ཤི་རི་ཁནྡ་ ལ་དགུག་པ་ཉིད། རླུང་གིས་ གཡོ་ བ་དང་ བཅས་ པའི་ རྩྭ་ལ་རེངས་ པའི་ལྟ་སྟངས་ བྱེད་ པ་ ཉིད་ དེ། དེ་རྣམས་གྲུབ་ན་གྲུབ་པའི་རྟགས་སོ། །བསྐྱེད་རིམ་ལ་གོམས་པའི་བརྟན་པ་ཐོབ་ནས་ ཟླ་དྲུག་གོམས་པའི་སྦྱོར་བ་ཡིས

༑ ལྟ་སྟངས་ འགྲུབ་ པར་ འགྱུར་ བ་ འདི་ལ་ཐེ་ཚོམ་མེད་ དོ། ། འདི་ལ་འཁྲུལ་བར་མི་བྱ་སྟེ ༑ སངས་རྒྱས་རྫུ་འཕྲུལ་བསམ་མི་ཁྱབ་ པས་གསུངས་པའམ་བསྐྱེད་རིམ་བརྟན་པའི་གང་ཟག་དེ་ཉིད་སངས་རྒྱས་དང་འདྲ་བའི་ཕྱིར་རོ།། ༈ ལྟ་སྟངས་བཞི་པོ་ དེ་ བསྒྲུབས་ནས་ནི། རྣལ་འབྱོར་པ་ མཁས་པས་ གདུལ་བྱ་ སེམས་ཅན་ ལམ་ལ་ གཞུག་པར་བྱ་ བ་ནི་དགོས་པའོ། ། གསད་པ་འདི་ལ་བྱ་ བ་ མ་ཡིན་ ཏེ།ཡེ་ཤེས་ཀྱི་ དམ་ཚིག་ངེས་པར་ཉམས་པར་འགྱུར་ བའི་ཕྱིར་རོ། ། སེམས་ཅན་ ལ་གནོད་པ་དང་ བསླུ་བ་སྤངས་ནས་ནི། གཞན་ བྱ་བ་མ་ཡིན་ པ་ ཐམས་ཅད་བྱ ས་ཀྱང་ཉེས་པར་མི་འགྱུར་རོ། །

སེམས་ཅན་གནོད་པ་ཙམ་གྱིས་ནི། ཕྱག་རྒྱའི་དངོས་གྲུབ་ སངས་རྒྱས་ རྙེད་ པར་ གྱི་འགྱུར་ རོ།། ༈ དེ་ལ་ ཁ་ཟས་ དམ་ཚིག་བཟའ་ བར་ བྱ་བ་ ནི། ན་ ར་མི་ དང་ག་ ཝི་བ་གླང་དང་ ཧ་ སྟི་གླང་པོ་ཆེ་ དང་པོ་དང༌། མཐའ་ཡི་ ཨ་ ཤྭ་ རྟ་ དང་དང་པོའི་ཤྭ་ ན་ཁྱིའི་ཤ་རྣམས་ཏེ་ཤ་ལྔའོ། ། ཀྱེ་ཡི་རྡོ་རྗེའི་དངོས་གྲུབ་ བསྒྲུབ་པའི་ ཕྱིར་ བཟའ་ཞིང༌། ནང་གི་ བདུད་རྩི་ལྔ་ཡང་དེ་བཞིན་ དུ་ བཟའ འོ།། ༈ ཀྱེ་ཡི་རྡོ་རྗེའི་གསུངས་ པའི་ མཚན་ཉིད་ ཀྱིས༑ སྐྱེ་བ་བདུན་པའང་དེ་ནས་མཚོན་ པར་བྱ། སྐྱེ་བ་བདུན་པའི་ཤ་དེས་ དགའ་བྲལ་ གྱི་ དགའ་བ་ལ་སྨོད་པ་ ལྷན་ཅིག་སྐྱེས་པའི་ཡེ་ཤེས། ལན་བདུན་པས་ནི་འགྲུབ་པར་འགྱུར་ རོ༑ ༑མཚན་ཉིད་ནི་ སྐད་སྙན་ པ་དང་ མིག་ དཀར་ནག་ཕྱེད་ཅིང་འཛུམ་པ་བུལ་བ་ དང་ལྡན་པ་དང༌། དྲི་ ཞིམ་པ་དང་ ལུས་གཟི་བརྗིད་ཆེན་པོ་དང༌། ཚེས་བཅོ་ལྔའི་ཟླ་བ་ལ་ དེ་ཡི་གྲིབ་མ་བདུན་དུ་འགྱུར། དེ་ལྟ་བུ་ མཐོང་ནས་རྣལ་འབྱོར་པ་ཡིས་ སྐྱེ་བ་བདུན་པར་ མཚོན། དེ འི་ཤ་བསླངས་ནས་ ནི་ཟོས་པ་ཙམ་གྱིས་ནི། སྐད་ཅིག་ལ་ནི་མཁའ་སྤྱོད་ དུ་འགྲོ་བར་ འགྱུར་ རོ།། ༈ ཀུ་རུ་ཀུལླེའི་སྒྲུབ་ཐབས་བཤད་པར་བྱ་སྟེ། གོང་དུ་ རྒྱུད་རྒྱས་པའི་ བརྟག་པ་བཅུ་གཉིས་པར། རྒྱས་པར་གསུངས་པ་ འདིར་ མདོ་རུ་བསྡུ་ བར་བྱའོ།། ཚོགས་གཉིས་བསགས་ནས་སྟོང་པའི་ངང་ལས་པདྨ་དང་ཉི་མའི་སྟེང་དུ་རང་སེམས་ ཧྲཱིཿལས་བྱུང་བའི་ལྷ་མོ་ནི། སེམས་ཅན་ལ་ཆགས་ཤིང་རྗེས་སུ་འཛིན་པས་ ཁ་དོག་དམར་ཞིང་ཕྱག་བཞི་མ། དང་པོ་གཉིས་ཀྱིས་ མདའ་ དང་གཞུ་ཡི་ལག་པ་མ། གཡོན་གྱི་འོག་མས་ ཨུཏྤལ་ དམར་པོ་ དང་ གཡས་ཀྱི་འོག་མས་ ལྕགས་ཀྱུ་འཛིན། གང་ཟག་དབང་པོ་རབ་ཀྱིས་ འདི་ནི་བསྒོམ་པ་ཙམ་གྱིས་ནི། འདོད་པ་གཟུགས་གཟུགས་མེད་པ་གསུམ་གྱི་ འཇིག་རྟེན་གསུམ་པོ་དབང་དུ་བྱེད། དབང་པོ་འབྲིང་གིས་ འབུམ་ཕྲག་གཅིག་གིས་རྒྱལ་པོ་རྣམས་ དབང་དུ་འགྱུར། ཁྲི་ཡིས་འཇིག་རྟེན་ཕལ་པ་ རྣམས་དབང་དུ་འགྱུར་བ་ ཉིད་ དོ། ། བྱེ་བ་ ཕྲག་གཅིག་བཟླས་པ

ས་ཕྱུགས་དང་གནོད་སྦྱིན་སོགས་ པ་དབང་དུ་འདུ་བར་འགྱུར་རོ། ། འབུམ་ཕྲག་བདུན་གྱིས་ལྷ་མ་ཡིན་ རྣམས་དབང་དུ་འདུའོ། ། འབུམ་ཕྲག་གཉིས་ཀྱིས་ལྷ་རྣམས་ དབང་དུ་འགྱུར་བ་ ཉིད་ དོ།། བརྒྱ་ཕྲག་གཅིག་གིས་སྔགས་པ་ ལམ་སྦྱངས་པ་རྣམས་དབང་དུ་འདུ་བ་ ཉིད་ དེ་ཇི་ཙམ་དུ་དབང་པོ་གསལ་བ་དང་དྭངས་པ་ཙམ་གྱིས་དབང་དུ་འདུ་བ་སླ་བ་ཉིད་དོ། །དབང་པོ་ཐ་མས་ནི་ལེའུ་གཉིས་པར་བཤད་པའི་ལས་སྦྱོར་གྱིས་འགྲུབ་བོ༑ ༑ ཀྱེའི་རྡོ་རྗེ་མཁའ་འགྲོ་མའི་དྲྭ་བའི་སྡོམ་པ་ལས། རྡོ་རྗེ་སྙིང་པོ་མངོན་པར་བྱང་ཆུབ་པ་ཞེས་བྱ་བ། བརྟག་པའི་རྒྱལ་པོ་ བརྟག་པ་དང་པོ་མངོན་པར་རྟོགས་པའི་རིམ་པ་སྟོན་པ་རྩ་རྒྱུད་ཀྱི་ཚུལ་དུ་བཤད་པ་སྟེ་ཤོ་ལོ་ཀ་སུམ་བརྒྱ་ཉི་ཤུ་རྩ་ལྔ་ རྫོགས་སོ།། །།༈ བརྟག་པ་ཕྱི་མ་ལ་མངོན་པར་རྟོགས་པ་ལོགས་པ་མེད་ཀྱང་བརྟག་པ་དང་པོའི་ཁ་སྐོང་དང་གསལ་བྱེད་དུ་ཕྱི་མ་གསུངས་སོ། །དེའི་ལེའུ་དང་པོ་རབ་གནས་ཀྱི་ལེའུ་ཞུ་བ་ནི་ རྡོ་རྗེ་སྙིང་པོས་གསོལ་བ། བཅོམ་ལྡན་ འདས་ཞེས་བོས་ནས་ རྡོ་རྗེ་སྙིང་པོ་བདག་ ལ་རྟེན་གཅིག་ལ། སངས་རྒྱས་ཐམས་ཅད་གཅིག་ ཏུ་ བསྡུས་པའི། རབ་གནས་མཚན་ཉིད་བཟང་པོ་ དྲུག་དང་ལྡན་པ་ ཉིད། རིམ་པ་ཇི་ལྟར་ བ་ བཤད་དུ་གསོལ་ ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། ( ཀ་ ) རྒྱུད་རྒྱས་པ་ལས ( ཆ་ ) ཅི་གསུངས་ པའི་སྟ་གོན་གྱི་ཚེ་ཞི་བ་དངོས་གཞིའི་དུས་སུ་རྒྱས་པ་རྗེས་ཞི་བའི་ སྦྱིན་སྲེག་བྱས་ནས་ནི། ནུབ་གཉིས་པ་ལ་དངོས་གཞིའི་ཚེ་ ( ང་ ) དཀྱིལ་འཁོར་དམ་པ་བཞེངས་པ་དང༌། དེའི་ཐོ་རངས་ སྔ་བར་སྐུ་གཟུགས་ ཀྱི་བགེགས་དང༌། ཡོན་བདག་གི་སྡིག་པ་དང༌། སྐུ་གཟུགས་ཀྱི་དྲི་མ་ སྦྱང་བ་ རྟེན་བསྐྱེད་པ་ དང༌། ནུབ་དང་པོ་ལ་དཀྱིལ་འཁོར་དང་འབྲེལ་བའི ( ག ) སྟ་གོན་ལ་སོགས་ པ་ བྱས་ནས་ནི། ཡེ་ཤེས་པ་ ནམ་མཁ འ་ལ་ཁྱབ་པ ར་བཞུགས་པའི་སངས་རྒྱས་ཀུན། སྐུ་གཟུགས་ ཀྱི་ སྙིང་ཁར་ སྒོ་མ་བཞིའི་སྔགས་ཏིང་ངེ་འཛིན་ཕྱག་རྒྱས་ རབ་ཏུ་གཞུག

དེ་ནས་དབང་བསྐུར། རིགས་བདག་གིས་རྒྱས་གདབ་བོ།། ༈ སློབ་དཔོན་གྱི་མཚན་ཉིད་ ( ཁ་ ) རང་འདོད་ པ་ ལྷ་ ལ་ མཉམ་ པར་བཞག་པའི་ རྣལ་འབྱོར་པ། སྔོན་ཆད་ རབ་ གནས་ཀྱི་ཆོ་ག་ མཐོང་ ཞིང་གསང་ སྔགས་ཀྱི་ རྒྱུད་དང་མན་ངག་མང་པོའི་ ཕ་རོལ་ ཏུ་ སོན་ པའོ།། ༈ ཨོཾ་བཛྲ་ རྡོ་རྗེ་ པུཥྤེ་ མེ་ཏོག་ ཨཱཿཧཱུྃ་སྭཱ་ཧཱ། ཨོཾ་ རྡཽ་རྗེ་ བཛྲ་དྷཱུ་པེ་ བདུག་སྤོས་ ཨཱཿཧཱུྃ་སྭཱ་ཧཱ། ཨོཾ་ རྡོ་རྗེ་ བཛྲ་དཱི་པེ་ མར་མེ་ ཨཱཿཧཱུྃ་སྭཱ་ཧཱ། ཨོཾ་ རྡོ་རྗེ་ བཛྲ་གནྡྷེ་ དྲི་ ཨཱཿཧཱུྃ་སྭཱ་ཧཱ། ཨོཾ་ རྡོ་རྗེ་ བཛྲ་ནཻ་ཝིདྱེ་ ལྷ་བཤོས་ ཨཱཿཧཱུྃ་སྭཱ་ཧཱ། མཆོད་རྫས་ སྣ་ཚོགས་ པ་རྣམས་སྟོང་པའི་ངང་ལས་ ཧཱུྃ་ནི་རྫོགས་པ ར་ལྷ་རྫས་ཀྱི་མཆོད་པར་བསྐྱེད་པ་ དང༌། མེ་ཏོག་ལ་སོགས་ པ་རྣམས་གོང་གི་སྔགས་ཀྱིས་ དབུལ་བ་ཉིད། གོང་མའི་རྒྱུད་ རྒྱས་པར་བཤད་པའི་ཚུལ་ ཀྱི་ཆོ་ག འི་ རིམ་པས་ འབུལ་ལ་མེ་ཏོག་གི་སྔོན་དུ། མཆོད་ཡོན་ དང་ ཞབས་བསིལ་ གཉིས་འབུལ་བ་ནི་རྒྱུད་རྒྱས་པའི་ གོང་མ་བཞིན་ ཏེ་དེའི་ཚུལ་གུར་ལས་གསུངས་སོ།། ༈ ཞི་བར་ཐབ་ཁུང་ཟླུམ་པོ་ཉིད། རྒྱས་པ་ཉིད་ཀྱི་གྲུ་བཞི་པ། བསད་པ་ལ་ནི་གྲུ་གསུམ་བརྗོད། གྲུ་གསུམ་ འདི་ཉིད་ལ་ནི་ལྷག་མ་ བསྐྲད་པ་དང་རེངས་ལ་སོགས་པ་ བསྒྲུབ། ༈ རྒྱར་ ཁྲུ་གང་དང་ནི་ དཔངས་སུ་ ཁྲུ་ཕྱེད་ཉིད ༑ ཞི་བའི་ ཐབ་ཀྱི་ སྟེང་ རྒྱ་ དང་ ཟབས་ འོག་ཏུ་ཡིན། རྒྱར་ ཁྲུ་དོ་དང་ དཔངས་སུ་ ནི་ཁྲུ་གང་ཉིད། རྒྱས་པའི་སྟེང་དང་འོག་ཏུ་བརྗོད་ དབང་གི་ཐབ་ཀྱི་ཚད་ཞི་བ་དང་འདྲ། རྒྱར་ སོར་མོ་ཉི་ཤུའམ་དེ་ཡི་ཕྱེད་ སོར་བཅུ་འཕངས། བསད་པའི་སྟེང་དང་འོག་ཏུ་ཡང༌།། ༈ ཞི་བར་ཁ་དོག་དཀར་པོར་འགྱུར། །རྒྱས་པར་སེར་པོ་དེ་བཞིན་ནོ། །གསད་པ་ལ་ནི་ཁ་དོག་གནག །དབང་ལ་དམར་པོར་རབ་ཏུ་གྲགས། །དབང་ལ་ དམར་པོ་ ཇི་བཞིན་དེ་ལྟར་དགུག་ པའང་དམར། གསད་ལ་ཇི་ལྟར་ ནག་པོའི་རང་བཞིན་ ཞེ་སྡང་ ལ་ སོགས་ དྲག་པོ་ཀུན་ལ་ནག་པོའོ། ། ཞྀ་ བ་ ལ་ཏིལ་དང་རྒྱས་ པ་ ལ་ཞོ་ ལས་བྱས་པའི་ཟས་མཆོག་ གསད་ པ་ ལ་ཚེར་མ་དེ་བཞིན་ནོ།

།སྡང་ལ་སོགས་པའང་ཚེར་མར་བརྗོད། དབང་དང་དགུག་ པ་ ལ་ཨུཏྤལ འི་མེ་ཏོག་དམར་པོའོ།། ༈ ཨོཾ་ཨག་ནེ་ མེ་ལྷ་ མ་ཧཱ་ཏེ་ཛཿ གཟི་བརྗིད་ཆེན་པོ། སརྦ་ཀརྨ་པྲ་སཱ་ད་ཀ་ ལས་ཐམས་ཅད་སོ་སོར་སྩོལ་བ། ཀཱ་རུ་ཎ་ཡ་ སྙིང་རྗེའི་ ཀྲྀ་ཏ་ དབང་གིས་ སརྦ་ཨརྠ་ དོན་ཐམས་ཅད་མཛོད་ཅིག་ ཨ་སྨིན་སནྣི་ཧི་ཏོ་བྷ་ཝ་ ཤར་ལྷོ་འདིར་ཐང་ཅིག་བཞུགས་༢ མེ་དགུག་པ འི་སྔགས་སོ།། འོ། ། སྐྱེས་བུ་རྣམས་ཀྱི་མར་གྱུར་པས་ མ་མ་ ཞེས་མིང་དང༌། རིན་ཆེན་སྣ་ཚོགས་འཛིན་ ཞེས་ཡོན་ཏན་གྱི་སྒོ་ནས་བོས་ནས། བདག་གིས་ ཀྱེ་ཡི་རྡོ་རྗེ་ཁྲོས་ པའི་ མཆོད་ ཅིང་བསྙེན་པ་བྱས་ པའི། ལྷ་མོ་ཁྱོད་ནི་དཔང་དུ་གྱུར་ ལ། རྡོ་རྗེ་སློབ་དཔོན་ ཆེ་གེ་བདག་ནི་ ཀྱེའི་རྡོ་རྗེའི་ དཀྱིལ་འཁོར་འབྲི་ ཞེས་མཁྱེན་པར་གསོལ་ལོ།། ༈ སྭ་ཨརྠན་ཙཻ་ཝ་པ་ར་ཨརྠན་ཙ་ བདག་གི་དོན་དང་གཞན་གྱི་དོན། ། སཱ་དྷི་ཏྭཾ་གཙྪ་ཧ་བྱ་བྷུ་ཀ་ བསྒྲུབས་ཀྱིས་བཞུད་ཅིག་བྱིན་ཟ་ཁྱོད།། ཨཱ་ག་མི་ཥྱ་སི་ཡ་ཐཱ་ཀཱ་ལེ་ སླར་ཡང་ཅི་ནས་དུས་བཞིན་བྱོན། ། སརྦ་སིདྡྷི་ཀུ་རུ་ཥྭ་མེ་ བདག་གི་ལས་རྣམས་ཐམས་ཅད་མཛོད། ། མེ་དགའ་ ནས་གཤེགས་སུ་གསོལ་ བའི་སྔགས་སོ། ། གོང་གི་མཆོད་པའི་སྔགས་ཀྱི་ཁ་སྐོང་ནི་ ཨོཾ་ཛཿཧཱུྃ་བྃ་ཧོཿཁཾ་རཾ། མཆོད་ཡོན་གྱི་སྔགས་སོ། །ཨོཾ་ནཱི་རཱི་ཧཱུྃ་ཁཾ། ཞབས་བསིལ་གྱི་སྔགས་སོ། །ཨོཾ་དྷྭཾ་དྷྭཾ། བཟའ་བ་དང་བཅའ་བ་སྣ་ཚོགས་པའི་ ལྷ་བཤོས་ཀྱི་སྔགས་སོ། ༈ ། སྟོང་པ་དང་སྙིང་རྗེ་གཉིས་སུ་མེད་པས་ ཀྱེའི་རྡོ་རྗེ་མཁའ་འགྲོ་མ་ སྐུ་གསུམ་ དྲ་བ་ འབྲེལ་བ འི་སྡོམ་པ་ བདེ་མཆོག་ ལས་བརྟག་པ་གཉིས་པ་རབ་གནས་ཀྱི་ལེའུ་སྟེ་དང་པོ་ ཤོ་ལོ་ཀ་བཅོ་ལྔ འོ།། །།༈ རྡོ་རྗེ་སྙིང་པོས་གསོལ་པ། ནམ་མཁའ་ལྟ་བུའི་ཆོས་ ཉིད་སྤྲོས་བྲལ་ ཀུན་ལ། ཆོས་ཅན་འཁོར་བའི་ རྒྱ་མཚོར་ སེམས་ཅན་ ཀུ་བ་ དང་འདྲ་བ་ ཇི་ལྟ་བར་ འཕྱོ་བ་ལ། རང་འདོད་ པའི་ ལྷ་ཡི་གཟུགས་ གང་ ཀྱིས་ནི། སེམས་ཅན་ཇི་ལྟར་ འཁོར་བ་ལས་བྱུང་ཞིང་མཆོག་གི་དངོས་གྲུབ་ འགྲུབ་པར་འགྱུར་

ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ། བདག་མེད་ ལྷ་མོ་བཅོ་ལྔ་ཉིད་དམ་བདག་མེད་མས་མི་རྟོག་པའི་ རྣལ་འབྱོར་ལྡན་པའམ། ཡང་ན་ཧེ་རུ་ཀ་དཔལ་ ཀྱེའི་རྡོ་རྗེའམ་ཡི་གེ་བཞིའི་དོན་ལྡན་གྱི་ཏིང་ངེ་འཛིན་ལ་ བརྩོན ༑ དེ་ལས་ གཞན་པའི་ རྣམ་རྟོག་ཅན་གྱི་ སེམས་ཀྱིས་ འབད་ཀྱང༌། སྐད་ཅིག་ཀྱང༌། དངོས་གྲུབ་འདོད་པས་ དངོས་གྲུབ་ མི་གནས་སོ། ། ལས་ དང་པོ་ པས་བསྐྱེད་རིམ་ལ་ གོམས་པར་བྱེད་ པའི་ དུས་ཀྱི། གནས་ནི་གང་དུ་བསྔགས་པ་ རྣལ་འབྱོར་པ འི་སེམས། གཅིག་ཏུ་མཉམ་ པར་ གཞག་ པའི་རྣལ་འབྱོར་ འགྲུབ་ པར་ འགྱུར་བའི། གནས་ནི་བཟང་པོ་ངེས་པར་བརྟག་ ཅིང་བཙལ་ནས་དེར་བསྒོམ་མོ། །ཡང་ན་ཡིད་གོམས་པས་ རང་གི་ཁྱིམ་དུ་ བསྒོམ་མོ།། རྣམ་གཡེང་ཉུང་ཞིང་ལྷ་འདུ་བས་དུས་ མཚན་དུས་སུ། ༈ བསམ་པ་ བདག་ཉིད་ སེམས་ཅན་ཐམས་ཅན་ཀྱི་དོན་དུ་སངས་རྒྱས་ འགྲུབ་པ ར་བྱ་བ འི་སེམས་ཀྱིས་ནི། ༈ གོང་དུ་བསྟན་པའི་ རྣལ་འབྱོར་མ་བསྒོམ་ གང་གིས་བསྒོམ་ན་བསྐྱེད་རིམ་ལ་མཁས་པའི་ ཤེས་རབ་ཅན་ གྱིས་བསྒོམ་མོ།། ཡང་ན་ཧེ་རུ་ཀ་དཔལ་ གྱི་ གཟུགས་ ཏེ་གོང་བཞིན་ནོ།། ༈ སེམས་བརྟན་པ་ཐོབ་པས་ རྐང་པ་འཁྲུད་ པ་ དང་ ཁ་ཟས་ ཟ་བ་དང༌། འཐོར་འཐུང་ གིས་ཁ་བཤལ་བ་དང་ སོ་རྩི་ གོ་ལ་ ཟ་བ་དང་ ༑ ཙནྡན་གྱིས་ནི་ ལུས་དང་ ལག་ པ་ ཉེད་ པ་ དང༌། སྨད་གཡོགས་ཀྱིས་ནི་རྐེད་ པ་ འགེབས་ པ་ དང༌། ཕྱིར་ འབྱུང་ བ་ དང་ གཏམ་ སྨྲ་ བ་ དང་ གཞན་དུ་ འགྲོ་བ་དང༌། སྟན་ལ་ འདུག་ པ་ དང་ གཞན་ལ་ ཁྲོ་ བ་ དང་ རྩེ་བའི་དུས་སུ་ རྒོད་པ་དང༌། ལས་ཀྱི་ཕྱག་རྒྱ་ བཅོམ་ལྡན་འདས་མ་བསྟེན་པ་དང་ དུས་ཐམས་ཅད་དུ། ཤེས་རབ་ དང་ བརྟུལ་ཞུགས་ཅན་ གྱི་གང་ཟག་ ཉིད་ཀྱིས།། ༈ རྣལ་འབྱོར་མ་ དང་ ནི་ ཧེ་རུ་ཀ་ རྣམ་པར་བསྒོམ་ མོ། །དེ་ལས་ གཞན་གྱི་ཚུལ་ གྱི་སེམས་ཅན་ གྱིས་ བསྒོམས་ཀྱང་དངོས་གྲུབ་ སྐད་ཅིག་ཀྱང་ མི་འབྱུང་སྟེ། རྟོག་པ་དང་བཅས་པའི་ གདུག་པའི་སེམས་ནི་མ་རིག་ པ་ཡིན་ པས། མཆོག་གི དངོས་གྲུབ་འདོད་པས་དངོས་གྲུབ་ ཀྱི་ ཕྱིར། ཐུན་མོང་གི་དངོས་གྲུབ་བསྒྲུབ་པ་ལ་

མཁས་པས་འབད་པས་ ཀྱང་མཆོག་གི་དངོས་གྲུབ་ མི་གནས་སོ།། ༈ བསམ་གཏན་ དང་བཅས་པའི་སྤྱོད་པས་ ཉོན་མོངས་ པ་འཕྲལ་དུ་ འཇིག་ པར་ བྱེད་པ། རྡོ་རྗེ་སྙིང་པོ་ང་ཡིས་བཤད་ ཀྱིས་ཉོན་ཞེས་བཤད་པར་དམ་བཅའ་བའོ།། ༈ འདོད་ཡོན་ལ་ རྩེ་ ཞིང་རོལ་ བས་ དྲོད་ཆེ་འབྲིང་གི་ དངོས་གྲུབ་ ཀྱི་ དོན་དུ་ཡང༌། དུས་ ཟླ་བ་ཕྱེད་དུ་ མཚན་མོའི་གསང་སྤྱོད་ཀྱིས་དྲོད་ཆུང་ངུའི་རྟོགས་པ་བརྟན་མི་བརྟན་ ཡོངས་སུ་རྟོགས ༑ ༈ འཇིག་རྟེན་གྱི་ བསམ་པ་ཐམས་ཅད་ཡོངས་ སུ་ སྤངས་ནས། བསྐྱེད་རིམ་དང་ལུས་ལས་བྱུང་བའི་རྫོགས་རིམ་གྱི་ ལྷ་ཡི་གཟུགས་སུ་སེམས་ ཤིང་བསྒོམ་ པ་ཡིས།ཉི་མ་གཅིག་ ཙམ་ ཏུ འང་ མ་ཆད་པར། བསྒོམ་པས་ དྲོད་ཆུང་ངུའི་རྟོགས་པ་ ཡོངས་སུ་བརྟག་ ཅིང་བརྟན་ པར་གྱིས། ༈ སྒྲུབ་པ་པོ་ རང་ དང་ གཞན་ རིག་མ་དང་སེམས་ཅན་གྱི་ དོན་ནི་རབ་ ཏུ་ བསྒྲུབ་ པའི་ ཕྱིར ༑ འཁོར་བར་ ནི་ ཐབས་གཞན་ཡོད་ པ་ མ་ཡིན་ ཏེ། རྟེན་ རིག་མ་ དང་ ལྷན་ཅིག་ དཀྱིལ་འཁོར་འཁོར་ལོའི་ཐབས་ལ་ གོམས་ པར་ བྱས་པས། དུས་ འཕྲལ་དུ་ འབྲས་བུ་ མངོན་དུ་བྱེད་པ་ཉིད་ དོ།། ༈ དྲོད་ཆུང་ངུའི་རྟགས་ནི་གཞན་ལ་ འཇིགས་ པ་དང་ སྨྱོ་ བ་དང་ དེ་བཞིན་ ལུས་ལ་ སྡུག་བསྔལ་ དྲག་པོ་ དང༌། ཡིད་ལ་ མྱ་ངན་ དང་ གདུང་བ་ དང་རིམས་ལ་སོགས་པ་ འཚེ་བ་དང༌། འདོད་ཆགས་ དང་ ཞེ་སྡང་གཏི་མུག་ གི་མངོན་དུ་རྒྱུ་ ཆེ་ བ ས། སྒྲུབ་པ་པོ་ཉིད་ཉོན་མི་མོངས་ ཤིང་འཇིག་རྟེན་ཆོས་བརྒྱད་ཅི་རིགས་སུ་མགོ་སྙོམས་ན་དྲོད་ཆུང་ངུ་ཐོབ་པ་ཡིན་ནོ།། ༈ ཕན་ པ་རྗེས་སུ་འཛིན་པ་ དང་གནོད་པའི་ ཚར་གཅད་པ་ལྟ་སྟངས་ཀྱིས་ འབྲས་ བུ་བསྒྲུབ་བྱ་ལ་ འབྱུང ་ བར། དེ་ལྟར་ངེས་པར་ ལྟ་སྟངས་གྲུབ་པར་ ཤེས་ནས་ནི། ཇི་ལྟར་ རྣལ་འབྱོར་པ་ དེ་ནི་སྐད་ཅིག་ཀྱང་ ༑ རྣལ་འབྱོར་པ་རྣམས་ངུ་འབོད་ དུ་ག་ལ་ གནས་ ཏེ་ངན་སོང་གི་འཇིགས་པ་ལས་གྲོལ་ལོ།། དེ་ནི་དྲོད་ཆེན་པོའི་རྟགས་སོ། །དེའི་ཞར་ལ་ཚར་གཅད་འགྲུབ་ཅིང་རྗེས་འཛིན་མི་འགྲུབ་ན་དྲོད་འབྲིང་པོ་ཐོབ་པའི་རྟགས་ཀྱང་བསྟན་ནོ།

།སྤྱོད་པའི་ཕན་ཡོན་ནི་ཕ་མ་དགྲ་བཅོམ་པ་གསོད་པའམ། སངས་རྒྱས་ལ་ངན་སེམས་ཀྱིས་ཁྲག་འབྱིན་པ། དགེ་འདུན་འཁོར་ལོའི་དབྱེན་བྱེད་པ་སྟེ་ མཚམས་མེད་ལྔ་ནི་བྱེད་པ་དང༌། །སྲོག་ཆགས་གསོད་ལ་དགའ་བ འི་བཤན་པ་ དང༌། གཞན་ཡང་སྐྱེ་བ་དམན་གང་ རིགས་ངན་དང་བུད་མེད་ དང༌། རྨོངས་ པ་ཤེས་རབ་ཆུང་བ་ དང་ མ་དགྲ་བཅོམ་མ་སུན་འབྱིན་པ་དང༌༑ ངེས་པ་ལ་གནས་པའི་བྱང་ཆུབ་སེམས་དཔའ་གསོད་པ་དང༌། སློབ་དཔོན་རྒྱུན་ཞུགས་གསོད་པ་དང༌། དགེ་འདུན་འདུ་བའི་སྒོ་འཕྲོག་པ་དང༌། མཆོད་རྟེན་གཤིག་པ་སྟེ་ མ་རུངས་ལས་ པའི་ཉེ་བའི་མཚམས་མེད་ལྔ་ བྱེད་ པ་ དང༌། གཟུངས་ངན་ པ་དང་ ཡན་ལག་མ་ཚང་བ ས་ཀྱང་དྲོད་ཐོབ་ནས་སྤྱོད་པ་སྤྱད་ན། བསམས་པ་ ཙམ་གྱི ས་དེ་རྣམས་འགྲུབ་པར་འགྱུར་ རོ། ༈ །ལུས་ངག་ཡིད་གསུམ་གྱི་ དགེ་བ་བཅུ་ལ་གོམས་པ་དང༌། བླ་མ་ལ་གུས་ ཞིང་ དབང་པོ་ཐུལ་ བ་དང༌། ཉོན་མོངས་པ་རྣམས་ཀྱི་ནང་ནས་ཐེག་ཆེན་པའི་ལུགས་ཀྱིས་ ང་རྒྱལ་ དང་ ཁྲོ་ བ་སྒྲིབ་པ་ཤས་ཆེ་བར་བཤད་པས་དེ་ ལས་རྣམ་པར་གྲོལ་ བའི་གང་ཟག དེས་ནི་ སྤྱོད་པའི་ཐབས་ཀྱིས་ རེ་ཞིག་ སྟེ་མྱུར་དུ་ ངེས་ པར་ འགྲུབ་ པར་ འགྱུར་ བ་ནི་ཕན་ཡོན་ནོ། ༈ །རིམ་པ་གཉིས་ལ་དུས་ རྟག་ཏུ་གོམས་པའི་རྣལ་འབྱོར་གྱིས། མཉམ་པར་བཞག་ པ་ལ་གོམས་ པས་ དྲོད་ཀྱི་ དངོས་གྲུབ་འཐོབ་ བོ། །དྲོད་འབྲིང་པོ་ཐོབ་ནས་ ཟླ་བ་གཅིག་ཏུ་ རིགས་དང་རྒྱུ་མཚན་ གསང་ལ་ ཀུན་འདར་གྱི་ སྤྱོད་ པ་སྤྱད། སྔར་ནས་གོམས་པའི་ཕྱག་རྒྱ་མེད་ན་ ཇི་སྲིད་ དུ་ལུང་བསྟན་པའི་ ཕྱག་རྒྱ་མ་རྙེད་ ཀྱི་ བར་ དུ་ཡང་སྤྱད་དགོས་སོ། །མཐར་ཡིད་དམ་གྱིས་ཕྱག་རྒྱ་འདི་ལ་གྱིས་ཤིག་ཅེས་ གནང་བ་རྙེད་ པར་ འགྱུར་ ཏེ་གསང་སྤྱོད་བྱེད་པའི་ སྔགས་པ་ལ། རྣལ་འབྱོར་མ་ཡིས་ ལུང་ བསྟན་པར་བྱ འོ། །དེའང་ཇི་ལྟར་སྟོན་ན་ཡུལ་ཆེ་གེ་མོ་ན་ ཕྱག་རྒྱ་ཆེ་གེ་མོ་ ཞེས་བྱ་བ་ཡོད་ཀྱིས་དེ་ ཁྱེར་ལ་ དེ་དང་ལྷན་ཅིག་སྤྱོད་པ་གྱིས་ལ། སེམས་ཅན་ གྱི་ དོན་གྱིས་རྡོ་རྗེ་འཛིན་ པ་ཞེས་བོས་ནས་ལུང་སྟོན་ནོ།

། རྙེད་པ་དེ འི་ཚུལ་ ཡང་མིག་ དཀྱུས་རིང་བས་ ཡངས་མ། གཟུགས་ མཛེས་པ་ དང་ལང་ཚོས་རྣམ་པར་བརྒྱན། སི་ཧླ་ རཀྟ་དང་ ག་བུར་ ཐིག་ལེ་རྒྱས་པ་དང་ ཡང་དག་ པར་ ལྡན་ པའོ།། ༈ དེ་སྦྱང་ཚུལ་ནི་དང་པོར་ བྱང་ཆུབ་ ཀྱི་མཆོག་ཏུ་ སེམས་ བསྐྱེད་པས་ ཀྱིས་རྣམ་པར་སྦྱང༌། དེ་ནས་ལས་ དགེ་བ་བཅུ་ལས་བརྩམས་ནས་ནི་ ཕྱག་རྒྱ། དེ་ལ་ ཐུན་མོང་གི་ལམ་གྱི་ ཆོས་ནི་རབ་ཏུ་དབྱེ། དེ་ལ་དབང་བསྐུར་ནས་ ལྷ་ཡི་གཟུགས་ཀྱི་སེམས་ བསྐྱེད་པའི་རིམ་པ་ དང་ནི། རིམ་པ་གཉིས་ཀར་གྱི་ དམ་ཚིག་སེམས་ཀྱང་ རང་དང་ གཅིག་ པར་མཚུངས་

པ་ཉིད་ དུ་སོང་སོང་བསླབ་པ་དང་ལྷན་ཅིག་རྣལ་འབྱོར་གོམས་པས་དྲོད་ཆེན་པོ་ཐོབ་བོ། ༈ །དེ་སྤྱད་ནས་ཀུན་བཟང་གི་སྤྱོད་པ་ ཟླ་བ་གཅིག་གིས་ ཉེ་རྒྱུ་ཡོད་པའི་ སྐལ་ བ་དང་ ལྡན་པར། འགྱུར་བར་འདི་ལ་ཐེ་ཚོམ་མེད་ དོ། །འཇིག་རྟེན་ལས་འདས་པའི་ མཆོག་ཐོབ་པ་ཡི་བུད་མེད་གང་ ཞིག གཟུང་འཛིན་གྱི་ རྟོག་པ་ཐམས་ཅད་ཡང་དག་ པར་ སྤངས་ ནས་ས་བརྒྱད་པ་ཐོབ་པ་དང་ཕྲད་ན་དེ་དང་ལྷན་ཅིག་ཀུན་བཟང་སྤྱད་པའི་མཐར་ཉེ་རྒྱུ་བསྒོམས་པས་རྒྱུད་གཉིས་ཅིག་ཅར་སངས་རྒྱས་པར་འགྱུར་རོ། ༈ །དེ་ལྟར་བཤད་པའི་ཕྱག་རྒྱ་གསུམ་པོ་གང་ཡང་མེད་ན་ ཡང་ན་བདག་གི་ ཏིང་ངེ་འཛིན་གྱི་ ནུས་པ་ཡིས། ལྷ་ མོ་ དང་ལྷ་མིན་ མོ་དང་ མི་ མོ་ རྣམས་དང༌། གནོད་སྦྱིན་ མོ་དང༌། མིའམ་ཅི་ མོ་ ལས་ཀྱང༌། ཕྱག་རྒྱ་བཀུག་ལ་ གང་འོས་པས་ རབ་ཏུ་བརྟག་ ནས། དེ་ཡང་ཁྱེར་ལ་སྤྱོད་པ་སྤྱད་ དོ།། བདག་གིས་དལ་བ འི་བདེ་བ་ མངོན་ སུམ་ དུ་ བྱ་བ འི་ཕྱིར། གང་བཤད ་པ་ འཇིགས་ སུ་རུང་ པའི་གཟུགས་ཅན་གྱི། སྤྱོད་པ་ བྱ་བར་མ་བཤད་ཅིང་དེ་བཞིན་དུ་འདོད་ཡོན་ལ་ ལོངས་སྤྱོད་ པའི་ ཕྱིར་ ཡང་ མ་གསུངས་ ལ༑༑ ༈ ཀུན་འདར་གྱི་སྤྱོད་པས་རང་གི་ ཡིད་ནི་བརྟན་ནམ་གཡོ་འམ་ཅི། རང་གི་སེམས་ནི་སོ་སོར་བརྟག་ པའི་ཕྱིར་བྱ་ཞིང་ཀུན་བཟང་གི་སྤྱོད་པ་གཞན་རྗེས་སུ་གཟུང་བའི་ཕྱིར་སྤྱད་པར་གསུངས་སོ༑༑ ༈ རྡོ་རྗེ་སྙིང་པོས་གསོལ་བ་ བུད་མེད་ བདག་མེད་ མའི་ རྣལ་འབྱོར་ དང་ ལྡན་པ་ཡིས ༑ ཕྱག་རྒྱ འི་རྣལ་འབྱོར་ཉེ་རྒྱུ་ ཉིད་ཅེས་ཇི་ལྟར་བརྗོད། སྒྲུབ་པ་པོའང་བུད་མེད་ཀྱི་ལུས་ ཕྱག་རྒྱ་ རྟེན་ ཕྱག་རྒྱ་ ཡང་བུད་མེད་དེ་ཕྱག་རྒྱ་ གཉིས་དག་གིས། ཕྱག་རྒྱའི་དངོས་གྲུབ་ཇི་ལྟར་ འགྲུབ་པར་ འགྱུར། ༈ ཞེས་ཞུས་པའི་ལན་དུ་ བཅོམ་ལྡན་འདས་ཀྱིས་བཀའ་སྩལ་པ། སྒྲུབ་པ་པོ་རང་གི་ བུད་མེད་ ཀྱི་ གཟུགས་ནི་སྤངས་ནས་གཞན། བཅོམ་ལྡན་འདས་ཀྱི་ ཧེ་རུ་ཀའི་ གཟུགས་སུ་ གནས་བསྒྱུར་བར་ བྱ། བུད་མེད་ཀྱི་ ནུ་མ་སྤངས་པ་པོ་ལ་ རྡོ་རྗེ་ ར་འགྱུར། དེའི་གནས་

ཀཀྐོ་ལ འི ་དབུས་ སུ་ ཡང་དག་ པར་ གནས། ཀཀྐོ་ལའི་ འགྲམ་གཉིས་དྲིལ་བུ་ གཡེར་ཀ་ལྟ་བུའི་འབྲས་བུ་ ཉིད་དུ་འགྱུར།ཟེའུ་འབྲུ་ ནི་ པོ་ལ་ཅན་ རྡོ་རྗེའི་ནོར་བུ་ཉིད་ དུ་འགྱུར། ལྷག་མ་ ནི་ བདག་ཉིད་ཆེན་པོ་ སྐྱེས་པ་དང་བུད་མེད་གཉིས་འདྲ་བ་ ཉིད་ དོ། ། དགའ་ བ་ ཆེན་ པོ་ ཧེ་རུ་ཀ་ཡི་གཟུགས། ཧེ་རུ་ཀར་སྦྱོར་ བ་དང་ལྡན་པའི་ སྐྱེས་བུ་ཉིད་ དེ། འབད་པ་ དང་རྩོལ་བ་ མེད་པར་སྐྱེས་བུར་འགྱུར་ ཏེ། གསལ་བར་ནུས་པའི་ ཏིང་ངེ་འཛིན་དང་ལྡན་པའི་ཕྱིར་ རྣལ་འབྱོར་མ་ དེ ས། འགྲུབ་བོ། །དེས་ཕྱག་རྒྱ་ལ་བརྟེན་པས་རྟེན་མི་མཚུངས་པ་ ད ེའ ི་ཕྱིར་ ཉེ་རྒྱུ་ ཕྱག་རྒྱའི་དངོས་གྲུབ་ འགྲུབ་པར་ འགྱུར་ རོ།། ༈ ཆགས་ པ་འཁོར་བ་སྐྱེ་བ་ དང་འཇིག་པ་ མྱ་ངན་ལས་འདས་པར་ཟད་པ་ དག་གིས་ཀྱང༌། ཐབས་ སྒྲུབ་པ་པོ་ དང་ཤེས་རབ་ ཕྱག་རྒྱ་ཟིལ་གྱིས་ གནོན་ པར་ མི་འགྱུར་ ཏེ། རྒྱུ་མཚན་ གང་ གི་ ཕྱིར་ སྙིང་རྗེ་ཆེན་པོ་ལས་བྱུང་བའི་ ཐབས་ནི་འབྱུང་བ་ཉིད་ ཀྱིས། འཇིག་པ་ མྱ་ངན་ལས་འདས་པ་མཐར་བྱེད་ཅིང་སྟོང་པ་ཉིད་རྟོགས་པའི་ ཤེས་རབ་ ཀྱིས་ སྲིད་ པའི་ཆགས་པ་ མཐར་བྱེད། དེས་ན་ ཉེ་རྒྱུ་འགྲུབ་པའི་གང་ཟག་དེ་ལ་མྱ་ངན་ལས་འདས་པའི་སེམས་ རབ་ ཏུ་ འཇིགས་ པ་ ཡོད་ པ་ མ་ཡིན་ པ་དང༌། སྒྲུབ་པ་པོ་ དེ་ཉིད་ལ་ནི་ འཁོར་བར་ ཆགས་པ འང་ མེད་ དོ། །དེ་ལ་ཤེས་རབ་སྟོང་པ་ཉིད་ཁོ་ན་འཇིག་པ་དང་ཐབས་སྙིང་རྗེ་ཁོ་ན་ཆགས་པ་མ་ཡིན་ནམ་སྙམ་ན། ཉན་ཐོས་དང་རང་སངས་རྒྱས་ ལ་ལ་ མྱ་ངན་འདས་པ་ཁོ་ནའི་ལམ་ འཇིག་པ འི་རྐྱེན་གྱི་ ས་ སེམས་ འཇིག་པར་འགྱུར་ ལ། འདིར་ནི་ འཇིག་པའི་ རྐྱེན་མྱ་ངན་ལས་འདས་པའི་ལམ་རྐྱང་པའི་ དངོས་ པོ་ མེད་ པས་སེམས་ ཟད་པ་མེད་ དོ། །དེའི་ཤུགས་ལ་འཇིག་རྟེན་པ་ལ་ལ་ཆགས་པས་སྐྱེ་བར་འགྱུར་ལ། འདིར་ཆགས་པའི་དངོས་པོ་མེད་པའི་ཕྱིར་སྐྱེ་བ་མེད་དོ་ཞེས་དགོངས་སོ། ། བསྐྱེད་པའི་རིམ་པའི་རྣལ་འབྱོར་གྱིས། གང་ཟག་ བརྟུལ་ཞུགས་ཅན་གྱིས་སྤྲོས་པ་ དང་བཅས་པའི་ཏིང་ངེ་འཛིན་ བསྒོམ། བསྐྱེད་རིམ་གྱི་

སྤྲོས་པ་ ཏིང་ངེ་འཛིན་དེ་རྫོགས་རིམ་གྱི་ རྨི་ལམ་ལྟར་ རང་བཞིན་མེད་པར་ཤེས་པར་ བྱས་ནས། ཐ་མལ་དང་ལྷར་འཛིན་པའི་ སྤྲོས་པ་ཉིད་ནི་ རིམ་གཉིས་ཀྱིས་ སྤྲོས་ པ་ མེད་ པར་ བྱེད་ དོ།། ༈ དེས་ཟུང་འཇུག་ཏུ་གྱུར་པའི་དཔེར་ ཇི་ལྟར་སྒྱུ་མ་ ལྟར་སྣང་ལ་རང་བཞིན་མེད་པ་དང་ རྨི་ལམ་ ལྟར་མྱོང་ལ་རང་བཞིན་མེད་པ་ དང༌། ཇི་ལྟར་བར་མའི་སྲིད་ པ་ལྟར་གང་ལའང་ཐོགས་པ་མེད་པ་ ཡིན་པ འི་ཏིང་ངེ་འཛིན་ལ། རྟག་ཏུ་གོམས་པའི་སྦྱོར་བ་ཡིས། འབྲས་བུ་སྙིང་པོ་བདེ་བ་ཆེན་པོ་ལེན་པའི་ དཀྱིལ་འཁོར་ཉིད་ནིདེ་བཞིན་ དུ་ཐོཔ་པར་ འདོད།། ༈ ཕྱག་རྒྱ་ཆེན་པོའི་ ཤེས་རབ་ཡེ་ཤེས་ཀྱི་ དབང་བསྐུར་བར། ཇི་ལྟར་ཤེས་ པ་ལྷན་ཅིག་སྐྱེས་ པའི་བདེ་ བ་ ཆེན་པོ་ འབྱུང་ལ། ཤེས་རབ་ཡེ་ཤེས་ དེ་ཡི་ ལྷན་ཅིག་སྐྱེས་པ་ འདི་ནི་བྱིན་རླབས་ཡིན ༑ དབང་གསུམ་པ་ཤེས་རབ་ཡེ་ཤེས་ཀྱི་དབང་ལ་ གཞན་ པ་ ལས་དཀྱིལ་འཁོར་ ལྷན་ཅིག་སྐྱེས་པའི་ཡེ་ཤེས་ འབྱུང་བ་མེད། ༈ ཡེ་ཤེས་དེས་ཐམས་ཅད་ལ་ཁྱབ་པར་བསྒོམ་པ་ནི་ བདེ་བ་ ལྷན་ཅིག་སྐྱེས་ཀྱི་ཡེ་ཤེས་དེས་ཁ་དོག་ གནག་ པོ་སངས་རྒྱས་མི་བསྐྱོད་པ་དང་ ཅིང་བདེ་བ་ དེ་བཞིན་དུ་ཁ་དོག་ སེར་ པོ་རིན་ཆེན་འབྱུང་ལྡན་དང༌། བདེ་བ་དམར་པོ་ འོད་དཔག་མེད་དང་ བདེ་བ་དཀར་ པོ་རྣམ་སྣང་དང༌། བདེ་བ་ལྗང་ཀུ་ དོན་ཡོད་གྲུབ་པ་དང་ བདེ་བ་སྔོ ན་པོ་རྡོ་རྗེ་སེམས་དཔའ། བདེ་བ་རྒྱུ་ བ་བཅུད་ཀྱི་སེམས་ཅན་ དང་མི་རྒྱུ་ བ་སྣོད་ཀྱི་འཇིག་རྟེན་ ཀུན་ དང༌། བདེ་བ་ཤེས་རབ་ བུད་མེད་དང་ བདེ་བ་ཐབས་ སྐྱེས་པ་དང༌། དེ་བཞིན་ སྙོམས་འཇུག་ ཀུན་དུ་རུ་ དང་དེ་ལས་ སྐྱེས་ པའི་ཉམས་མྱོང་ བདེ་ བ་ལྷན་སྐྱེས་སོ། ། བདེ་བ་དངོས་ པོ་ དང་དངོས་མེད་ མྱ་ངན་ལས་འདས་པ་ཡང་ བདེ ༑ རྡོ་རྗེ་སེམས་དཔའ་ ཆོས་ཀྱི་སྐུའང་ བདེ་བར་ ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོ་ བརྗོད་ དོ༑༑ ༈ རྡོ་རྗེ་སྙིང་པོས་གསོལ་བ། རྫོགས་པའི་རིམ་པའི་རྣལ་འབྱོར་ བསྒོམས་པ་ལས་བྱུང་བ་ འདི། དེ་ཡི་བདེ་བ་ ལྷན་ཅིག་སྐྱེས་པའི་ཡེ་ཤེས་

བདེ་ཆེན་ དུ་ བརྗོད། རྫོགས་པ འི་རིམ་པ་མི་རྟོག་པ་ བསྒོམ་པ་མེད་པ་སྟེ། དེ་ཉིད་བསྒོམ་པར་རིགས་ན་ བསྐྱེད་པ་ རྟོག་པ་དུ་མ་དང་བཅས་པ་ ཡིས་ནི་ཅི་ཞིག་འཚལ་ ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། ཨེ་མ་ ཞེས་ངོ་མཚར་བ་དང་ བྱང་ཆུབ་སེམས་དཔའ་ཆེ ན་པོ་ཞེས་བོས་ནས། རྫོགས་རིམ་ལ་ དད་པའི་ཤུགས་ཀྱིས་ རྟེན་བསྐྱེད་རིམ་མེད་པར་བརྟེན་པ་རྫོགས་རིམ་མི་འབྱུང་བས་གཉིས་ཀ་ལས་ རབ་ཏུ་ཉམས་ སོ། །རྒྱུ་མཚན་རྒྱས་པར་བཤད་པ་ནི་རྟེན་བསྐྱེད་རིམ་ ལུས་ཀྱི་དངོས་ པོ་ མེད་ པར་ གང་ལས་ བརྟེན་པ་རྫོགས་རིམ་གྱི་ བདེ་ བ་འབྱུང་སྟེ་མི་འབྱུང་ངོ། །དེས་ན་རྫོགས་རིམ་གྱི་ བདེ་བ་ སྐྱེ་ཞེས་ སྨྲ་བར་མི་ནུས་སོ། ཁྱབ་ བྱ་ དང་ཁྱབ་བྱེད་ཚུལ་གྱིས་ནི། བདེ་བ་ ཆོས་ཉིད་ཀྱི སའགྲོ་བ་ ཆོས་ཅན་ལ་ ཁྱབ་པ་ཉིད་ དོ། །དཔེ་ ཇི་ལྟར་མེ་ཏོག་ལ་གནས་ པའི་ དྲི། མེ་ཏོག ་གི་ དངོས་ པོ་ མེད་ ན་ ཤེས་ པའམ་ཚོར་བར་ མི་འགྱུར་ བ། དེ་བཞིན་ དུ་རྟེན་བསྐྱེད་རིམ་གྱི་ གཟུགས་ ལ་ སོགས་ པའི་ དངོས་ པོ་ མེད་པས། བརྟེན་པ་རྫོགས་རིམ་གྱི་ བདེ་བ་ཉིད་ཀྱང་དམིགས་ པར་ མི་འགྱུར་ རོ།། ༈ དངོས་ང་དངོས་པོ་ང་མ་ཡིན་ དངོས་པོ་གཟུགས་སྐུ་དང་དངོས་པོ་མེད་པ་ཆོས་སྐུའང་ང༌། སྟེ་སངས་རྒྱས་སོ། །ཟེར་ཏེ་བདེ། འཁོར་འདས་ཀྱི་ དངོས་པོ་རྟོགས་ པའི་ ཕྱིར་སངས་རྒྱས་ང༌། ཉིད་རྟོགས་པ་ཆོས་སྐུའི་དེ་གང་ཟག གང་ཞིག་ལེ་ལོས་བསྣུན་པ་དང་ ༑ ལམ་ལ་ རྨོངས་པ་གང་གིས་ ཆོས་ཀྱི་སྐུ་ ང་མི་ཤེས་ སོ། ༈ །ནང་ལ་སྦྱར་ན་ རྡོ་རྗེ་བཙུན་མོའི་བྷ་ག་ནི་ ཟག་པ་མེད་པའི་དབྱིངས། ལྟེ་བ་དང་དབང་གི་གནས་སོ། །རྣམ་ཐར་སྒོ་གསུམ་གྱི་རང་བཞིན༑ དེ་ཉིད་གྲུ་གསུམ་དུ་ཡོད་པས་ ཨེ་ཡི་རྣམ་པ་ གྲུ་གསུམ་པ འི་ཆ་བྱད་ ཀྱི་ གཟུགས་ ལ། དེར་བདེ་བ་གནས་པས་ སངས་རྒྱས་ བཞུགས་པས་ རིན་ཆེན་ཟ་མ་ཏོག་ ན་གནས་པ་ལྟ་བུ་སྟེ་མཐར་ཐུག་དེ་ཁོ་ན་ཉིད་ཀྱི། བདེ་བ་ཅན་ དེ་ལ་ནང་སྔགས་དང༌། གསང་བ་དབང་གི་བདེ་བ་ཅན་ཞེས་བརྗོད་ དུ་རྟག་ཏུ་བཞུགས་

སོ།། ༈ འཆད་པ་པོ་ ལྷན་ཅིག་སྐྱེས་པའི་ཡེ་ཤེས་ཀྱང་ ང་ སྟོན་པ་དང༌། འཆད་པར་བྱ་བ་ ཆོས་ ཏིང་ངེ་འཛིན་གྱི་རྒྱུན་ ཀྱང་ང༌། རང་གི་ཚོགས་ལྡན་ བདུད་རྩི་དང་འབྱུང་བའི་དྭངས་མ། ཉན་པ་ པོ་འཁོར་རྣམས་ཀྱང་ ང༌། འཇིག་རྟེན་ གྱི་ སྟོན་པ་ མཚོན་བྱེད་དཔེའི་ཡེ་ཤེས་ བསྒྲུབ་ པར་ བྱ་ བ་གཟུགས་སྐུའང་ ང༌། དོན་གྱི་ཡེ་ཤེས། ཟག་བཅས་ཀྱི་བདེ་བ་ འཇིག་རྟེན་ དང༌། ཟག་མེད་ཀྱི་བདེ་བ་ འཇིག་རྟེན་འདས་པ འང་ ང༌། དེ་ཉིད། ལམ་གྱི་གཙོ་བོ་ ལྷན་ཅིག་སྐྱེས་ པའི་ དག འ་བ འི་རང་བཞིན་ ནོ། ། ང་ འོ་ང་ནི་རང་བཞིན་ཆོས་སྐུའི་ངོ་བོར་གཅིག་ཅེས་པའོ། །དུས། དགའ་བ་གསུམ་ ལས་ མཆོག་ ཏུ་གྱུར་པ་ལྷན་སྐྱེས་ནི་སྐད་ཅིག་བཞི་པའི་ མཐའ་དགའ་བྲལ་དང་པོར་ནི་ སོང་བའི་རྗེས་ལ༑ དཔེ་ མུན་པ་ལ་ནི་མར་མེ་ལྟར་ མཚོན་བྱེད་དཔེའི་ཡེ་ཤེས་སུ་སྐྱེའོ། ། དེ་བཞིན་ དུ་ བུ་ རྡོ་རྗེ་སྙིང་པོ ས་ཀྱང་ཡིད་ཆེས་ པར་ གྱིས། ༈ གནས་ བཙུན་མོའི་བྷ་ག་ ལྟེ་བ་དང་དབང་གི་གནས་ནང་དང་གསང་བའི་ བདེ་ བ་ ཅན་ ཆོས་འབྱུང་གི་ནང་ དུ། ཞི་བདེ་རང་བྱུང་གི་ སྟོན་པ་ ལོངས་སྐུ། ཐིག་ལེ་ཨཱ་ལི་ སུམ་ཅུ་རྩ་གཉིས་མཚན་ དང་ས་བཅུ་པའི། གཙོ་བོ་དཔེ་བྱད་ བཟང་པོ། རཀྟ་ཀཱ་ལི་ བརྒྱད་ཅུར་ལྡན་ པའོ། །དཻ་ ཁུ་བ་ཞེས་བྱ་ ཆུའི་ཁམས་ལས་གྲུབ་པའི་སྐུ འི་རྣམ་པར་གནས། རྟེན་ཁུ་བ། ལོངས་སྐུ་ དེ་མེད་པས་ནི་ བརྟེན་པ་ བདེ་ བ་ཆོས་སྐུ་ མེད་ པར་ འགྱུར། ཆོས་སྐུའི་ བདེ་བ་མེད་ན་ འང་ལོངས་སྐུའི་རྣམ་པ་ དེ་མེད་ པར་ འགྱུར། ཡ་གྱལ་དུ་གནས་པའི་ ནུས་པ་མེད་ཕྱིར་ རྟེན་དང་བརྟེན་པ་ཕན་ཚུན་ ལྟོས་ པ་ དང་བཅས་ སོ། ༈ །ལམ་རྫོགས་རིམ་གྱི་ ལྷ་ཡི་རྣལ་འབྱོར་ལས་ འབྲས་བུའི་ བདེ་བ་ འབྱུང་བ། དེའི་ ཕྱིར་སངས་རྒྱས་ ཞལ་ཕྱག་གི་ དངོས་པོ་མིན་ ཞིང་ལམ་བསྐྱེད་རིམ་ལས་འབྲས་བུ་གཟུགས་སྐུ་འབྱུང་བ། དེ་ཉིད་ ཀྱི་ཕྱིར་ དངོས་ པོ་ མེད་ པའི་ ཚུལ་ཡང་མིན ༑ ༈ ལུས་ཅན་རྣམས་སྐྱེས་མ་ཐག་ཏུ་ ཞལ་ དང་ ཕྱག་ དང་སྐུའི་ རྣམ་པ་ ཅན་དུ་གྲུབ་པ་ཉིད་ནི་ལྷ་སོ་སོ འི་གཟུགས་ཅན་ཉིད་

ཀྱི་དག་པའོ།།སེམས་ཀྱི་རང་བཞིན་ མཆོག་ཏུ་བདེ་བ་ ཁ་དོག་དང་ གཟུགས་མེད་པ་ ནི་དེ་བཞིན་ཉིད་ཀྱི་དག་པའོ། ། དེ་ཕྱིར་འགྲོ་ བ་ ཀུན་ སེམས་རིག་པ་དང་སྟོང་པ་ ལྷན་ཅིག་སྐྱེས་ པ་ནི་རང་རིག་པའི་དག་པ་སྟེ་མདོར་བསྟན་ནོ། ། རང་བཞིན་ གྱི་སེམས་རིག་སྟོང་དང་ལུས་སྣང་སྟོང་ཟུང་འཇུག་ ལྷན་ཅིག་སྐྱེས་པར་བརྗོད་ པ་ནི་རང་རིག་པའི་དག་པའི་རྒྱས་བཤད་དོ།། ༈ རང་བཞིན་གྱི་ རྣམ་ པར་ དག་རྣམ་པའི་སེམས་ཀྱིས་ནི་ ངོ་བོ་ཉིད་གནས་པས། རང་བཞིན་ གྱིས་ མྱ་ངན་ ལས་ འདས་པ་ དེ་བཞིན་ ཉིད་ དོ།།ལུས་ ལྷ་ཡི་རྣམ་པའི་གཟུགས་ཀྱིས་ནི། བཞིན་ དང་ ལག་ པ་དང་ ཁ་དོག་ སོ་སོར་ གནས་པ་ནི། ལུས་ཅན་རྣམས་ སྐྱེས་པ་ཙམ་གྱིས་ ལྷའི་ རྣམ་པར་གནས་ པས་ལྷ་སོ་སོའི་དག་པའོ། ། འོན་ཀྱང་ གློ་བུར་གྱི་ བག་ཆགས་ཕལ་པས་ འཁོར་བར་འགྱུར་བས་དེ་སྦྱང་བའི་ཕྱིར་ལམ་ལ་འབད་དགོས་ སོ།། ༈ གཡོ་བའི་ དུག་གི་དུམ་བུ་གང་ཉིད་ཀྱིས ༑ ཟིན་པའི་ སྐྱེ་བོ་ཐམས་ཅད་འཆི་བར་འགྱུར། དུག་གི་དེ་ཉིད་ དང་བཅོས་ཐབས་ ཤེས་ ན་དུག་གི་ཟིན་ པ་དེས། བརྟན་པའི་ དུག་གིས་ གཡོ་བའི་ དུག་ནི་འབིགས་ ཤིང་འཇོམས་ པར་བྱེད་ པས་རིགས་འདྲ་སྨན་དུ་འགྱུར་རོ། ༈ ། ཇི་ལྟར་ གསུས་པ་སྦོས་པའི་ རླུང་ ནད་ གིས་ཟིན་པ་དེའི་ བཅོས་ཐབས་ལ། རླུང་སྐྱེད་པའི་རྫས་ མོན་སྲན་སྡེའུ་ཡི་ ཐུག་པའི་ བཟའ་བ་སྦྱིན། རླུང་ནད་ལ་རླུང་སྐྱེད་པའི་སྨན་སྟེར་བ་ བཟློག་པའི་སྨན་ གྱིས་ ནི་བརྟགས་ ཤིང་དཔྱད་ པ་ལས། སྲན་མའི་ རླུང་གིས་ ནད་ཀྱི་ རླུང་ལ་སྣུན་ པས་ཐུར་སེལ་འཕེལ་ནས་ཞི་ པར་བྱེད་ པ་ནི་བཟློགས་པའི་སྨན་ནོ། ། དཔེ་དང་པོས་མཚོན་པའི་དོན་བསྐྱེད་རིམ་གྱི་ རྣམ་རྟོག་ བསྒོམས་པ་ ལས་ནི་ ཐ་མལ་གྱི་ རྣམ་རྟོག་ སྦྱོང་བའི་རིགས་འདྲ་ དང༌། དཔེ་གཉིས་པའི་དོན་བསྐྱེད་རིམ་གྱི་སྣོད་གཞལ་ཡས་ཁང་དང་བཅུད་ལྷའི་ སྲིད་པ་ཉིད་ཀྱིས་ ཐ་མལ་གྱི་སྣོད་བཅུད་ཀྱི་ སྲིད་པ་དག་ པར་བྱེད་པ་བཟློག་པའོ། །ཡང་ ཇི་ལྟར་རྣ་བར་ཆུ་ ཉུང་ངུ་ ཞུགས་ ནས་མ་བདེ་

པ་ ལ། ཆུ་གཞན་ མང་དུ་བླུགས་ནས་ཕོ་བས་གཞན་བོ་བའི་ཤུགས་ གྱིས་ནི་ རྣ་བའི་ཕྱི་རུ་ དགུག་པར་བྱ་ བ་ནི་བསྣན་པ་ཐབས་སུ་འགྱུར་རོ། ། དེ་བཞིན་ དུ་དོན་ཐ་མལ་གྱི་ དངོས་པ ོལ་ཞེན་པ འི་རྣམ་རྟོག་ཀྱང༌། ཞལ་མང་ཕྱག་མང་གི་ལྷའི་ རྣམ་པར་ངེས་པ་ བསྣན་ན ས་སྦྱང་བར་བྱ་ བ་བསྣན་པ་གཉེན་པོར་ཆེ་བའོ། ། ཇི་ལྟར་འཚེད་པས་ མེས འཚིག་ ནས་ཆུ་བུར་བྱུང་ པ་ ལ་སླར་ ཡང༌། མེ་ཡིས་ཡང་ནི་གདུང་བར་བྱ། དེས་སྐམ་ཞིང་བདེ་བར་འགྱུར་རོ། ། དེ་བཞིན་ དུ་ཐ་མལ་གྱི་ འདོད་ཆགས་ ཀྱི་ མེས་འཚིག་པ་ ལ། ལམ་གྱི་ འདོད་ཆགས་ ཀྱི་ མེ་ཡིས་གདུང་བར་བྱ་ དེས་ཞི་བར་འགྱུར་བ་ནི་བསྣན་པ་གཉེན་པོར་ཆེ་བའོ། །དེ་དག་གི་དོན་བསྡུ་བ་ནི་ སྐྱེ་བོ་མི་བཟད་པ་ཡི་ལས་ ཉོན་མོངས་དང་འདོད་ཡོན་བསྟེན་པ། གང་དང་གང་གིས་ འཁོར་བར་ འཆིང་ བར་ འགྱུར་བ། དེ་དང་དེ་རིམ་གཉིས་ཀྱི་ ཐབས་དང་བཅས་ པས་ཟིན་ ན་ ཉོན་མོངས་པ་དང་འདོད་ཡོན་ དེ་ཉིད་ཀྱིས། སྲིད་པའི་འཆིང་བ་ལས་གྲོལ་ བར་ འགྱུར། བྱེ་བྲག་ཏུ་ ཆགས་པས་འཇིག་རྟེན་འཆིང་ བར་ འགྱུར་བ་ ལ། བསྐྱེད་རིམ་གྱི་ཆགས་པའི་རྣལ་འབྱོར་དང་རྫོགས་རིམ་གྱི་དཀྱིལ་འཁོར་འཁོར་ལོའི་ འདོད་ཆགས་ཉིད་ཀྱིས་རྣམ་ པར་ གྲོལ་ བར་ འགྱུར། ༈ དེ་ལྟར་ བཟློག་པ་ གཉེན་པོར་ཆེ་བ་ལ་སོགས་པ་ཐབས་ཁྱད་པར་ཅན་བཞ ིའི་བསྒོམ་པ་འདི་ཉིད་ནི ༑ སྐྱབས་གནས་དཀོན་མཆོག་གསུམ་ལ་བྱེད་པས་ སངས་རྒྱས་ པ་ཡིན་ཡང་ཟབ་མོའི་ལམ་ལས་ཕྱི་རོལ་དུ་གྱུར་པས་ མུ་སྟེགས་ པ་དང་འདྲ་བའི་ཉན་ཐོས་ ཀྱིས་མི་ཤེས་ སོ། །རྟེན་ འབྱུང་བ་ལྔ་ཡི་རང་བཞིན་ལས་ ཕྱེ་བས། ཐབས་ ཀུན་དུ་རུ་ལས་ ཉམས་མྱོང་ ལྔ་རུ་འགྱུར། བརྟེན་པ་ དགའ་བ་ཆེན་པོ་ ལྷན་ གཅིག་ སྐྱེས་པའི་ཡེ་ཤེས་ ཉིད་ལས། མཚོན་བྱེད་དཔེའི་ཡེ་ཤེས་ཀྱི་ དབྱེ་བས་ལྔ་རུ་འགྲོ་བར་འགྱུར་ ཞེས་མདོར་བསྟན། རྒྱས་པར་བཤད་པས་ཀུན་ཏུ་རུའི་རྒྱུའི་ཚེ་ བོ་ལ་ཀཀྐོ་ལ་སྦྱོར་བས། ཕན་ཚུན་ རེག་པ་སྲ་བའི་བག་ཆགས་ཀྱིས་ སའི་ཉམས་འབྱུང་ལ། ས་ སྲ་བ་ དང་ཉོན་མོངས་པ་

གཏི་མུག་ གཞན་གྱི་རྟེན་གྱི་ ཆོས་ཀྱི་ མཚན་ཉིད་དུ་མཚུངས་པའི་ ཕྱིར། གཏི་མུག་ དང་ས་སྦྱོང་བ་མཚོན་བྱེད་མེ་ལོང་ལྟ་བུའི་ རྣམ་པར་སྣང་མཛད་ དུ་ བརྗོད། གང་ཕྱིར་བྱང་ ཆུབ་ཀྱི་ སེམས་ ཁུ་ཁྲག་གཉིས་ གཤེར་བ་ཉིད་ ཡིན་ལ། གཤེར་བ་ དེ་ ཆུ་ཡི་ཁམས་སུ་བརྗོད། ཆུ་ སྦྱོང་བ་ ནི་ མཚོན་བྱེད་ཆོས་ཀྱི་དབྱིངས་ཀྱི་ཡེ་ཤེས་ མི་བསྐྱོད་ པའི་ གཟུགས་ཀྱི་ཕྱིར། དེས་ ཞེ་སྡང་ ཡང་སྦྱོང་བས་ འདྲེན་པ་མི་བསྐྱོད་པ འི་རིགས་སོ། །ཐབས་ཤེས་རབ་ གཉིས་ཀྱིས་བསྐྱོད་ པའི་སྦྱོར་བ་ལས། དྲོད་ མེའི་ཉམས་མྱོང་

ནི་རྟག་ཏུ་སྐྱེ་བར་འགྱུར་ ལ། མེ་དང་ འདོད་ཆགས་ སྦྱོང་བ་ནི་མཚོན་བྱེད་སོ་སོར་རྟོག་པ་འོད་ དཔག་མེད་རྡོ་རྗེ་ཡིན་ ནོ། །སེམས་ཀྱི་ འདོད་ཆགས་ ལུས་ཀྱི་ དྲོད་ལས་འབྱུང་བར་འགྱུར་ རོ། །གནས་ ཀཀྐོ་ལ་ནི་གང་ཞིག་ བྱང་ཆུབ་ཀྱི་ སེམས་ ཁུ་ཁྲག་གཉིས་བསྐྱོད་ནས་འབབ་པ། དེ་ནི་རླུང་གི་རང་བཞིན་ཅན་ ཡིན་ལ་རླུང་དང༌། ཕྲག་དོག་ སྦྱོང་བ་ནི་ དོན་ཡོད་གྲུབ་པ་ མཚོན་བྱེད་བྱ་གྲུབ་ཡེ་ཤེས་ ཡིན། དོན་ཡོད་ གྲུབ་པ་ རླུང་ གནས་གྱུར་ ལས་འབྱུང་བ་ཉིད་ དོ། ། བདེ་བ་ མྱོང་བའི་རྒྱུ་ འདོད་ཆགས་ ཡིན་ལ་དེའི་རྒྱུ་ལུས་ཀྱི་ ཁྲག་ཏུ་འགྱུར་ ཞིང་འདོད་ཆགས་ཀྱི་འབྲས་བུ། དགའ་བ་ནམ་མཁ འ་ལྟར་བསྟན་དུ་མེད་པ འི་མཚན་ཉིད་ ཡིན་ དེ། ནམ་མཁའ་ དང་ སེར་སྣ་ སྦྱོང་བ་མཚོན་བྱེད་མཉམ་པ་ཉིད་ཀྱི་ཡེ་ཤེས་རིན་ཆེན་ རྡོ་རྗེར་འགྱུར། འདོར་མི་བྲ་བའི་ སེར་སྣ་ ནི་ ནམ་མཁའ འི་མཚན་ཉིད་ཅན་གྱི་བདེ་བ་ ལས་བྱུང་ བ་ ཉིད་ དོ།། ༈ སེམས་ རིག་པ་དང་ཐིག་ལེ་ ནི་ཆེན་པོ་གཅིག་ཉིད་ལ ས། འབྱུང་བ་དང་མཚོན་བྱེད་དཔེའི་ཡེ་ཤེས་ ལྔ་ཡི་གཟུགས་ཀྱིས་ དོན་གྱི་ཡེ་ཤེས་ལྔ་ རྣམ་པར་མཚོན། རྒྱུ་ལམ་འབྲས་བུའི་ རིགས་ནི་ རྣམ་པ་ ལྔ་པོ་དེ་ཉིད་ལས། ནང་ཚན་གྱི་དབྱེ་བས་ སྟོང་ཕྲག་དུ་མ་སྐྱེས་པ་ཉིད། དེ འི་ ཕྱིར་ ནང་ཚན་གྱི་དབྱེ་བ་ འདི་དག་ རྒྱུ་རིག་པ་ལམ་ལྷན་སྐྱེས་འབྲས་བུ་ཆོས་སྐུ་ རང་བཞིན་གཅིག་ སྟེ། དེ་ཉིད་ བདེ་ བ་ ཆེན་ པོ་ མཆོག་ཏུ་ཕན་པ་ སངས་རྒྱས་ཀྱི་རིགས་ ཉིད་ དོ། །རྒྱུ་དུས་སུ་ འདོད་ཆགས་ལ་སོགས་ པ་ལྔའི་ སེམས་ལྔ་ཡི། དབྱེ་བས་ ཉོན་མོངས་པ་ ལྔ་རུ་འགྲོ་བར་འགྱུར་ ལ་དེ་བཞིན་དུ་ལམ་གྱི་མཚོན་བྱེད་ལྔ་དང་མཚོན་བྱ་ཡེ་ཤེས་ལྔར་འགྱུར་དེ་ལས་ཕྱེ་བ། གངྒཱའི་ཀླུང་ནི་བཅུ་ཡི་བྱེ་ མ་ སྙེད་ཉིད་ ཀྱི་དབྱེ་བ་འབྱུང་བ་རྣམས། རིགས་གཅིག་ལ་ནི་དེ་བཞིན་གཤེགས་པའི་ཚོགས་ དེ་སྙེད་ཀྱི་དབྱེ་བར་འགྱུར་རོ། །རྩ་བའི་ རིགས་ཀྱི་ཚོགས་ ལྔ་ ལ་ ནི་ཡ་གྱལ་གྱི་ རིགས་ནི་དུ་མ་རྣམས་ འབྱུང་ཞིང༌།

དེ་རྣམས་ ཀྱི་ རིགས་ལ་ རྒྱུ་ལམ་འབྲས་བུའི་ རིགས་ནི་རྣམ་པ་བརྒྱ་ རུ་འགྱུར་ཏེ་དམ་པ་རིགས་བརྒྱའོ། །རིགས་བརྒྱ་པོ་ དེ་རྣམས་ལ་ཡང་ ཕྱེ་བས་ འབུམ་ཕྲག་ གི་ རིགས་ཆེན་རྣམས་ དང༌། དེ་ལས་ཀྱང་ བྱེ་བའི་རིགས་ དང་དེ་ ལ་ ཕྱེ་ན་ གྲངས་ནི་མེད་པར་འགྱུར་ ཞིང༌། དེ་ལ་ དབྱེ་བའི་གཞིའི་ རིགས་ལ་ ཕྱེ་བའི་རིགས་ གྲངས་མེད་ པའི་ རིགས་རྣམས་ སུ་འགྱུར་བ་ ཉིད་ དོ། །དེ་ཐམས་ཅད་ཀྱང་ མཆོག་ཏུ་དགའ་བ་ ལྷན་ཅིག་སྐྱེས་པ འི་རིགས་ལས་བྱུང་བ་རྣམས་ སོ་ནང་ཚན་གྱི་དབྱེ་བ་མང་པོ་མཚོན་པ་ཡིན་པས་གྲངས་ངེས་བཤད་དུ་མེད་དོ།། ༈ ཀྱེའི་རྡོ་རྗེ་མཁའ་འགྲོ་མ་དྲ་བའི་སྡོམ་པ་ལས་ མཆོག་གི་ དངོས་གྲུབ་ སྒྲུབ་པའི་ཐབས་རིམ་པ་གཉིས་ལ་སོགས་པ་ གཏན་ལ་དབབ་པའི་ལེའུ་སྟེ་གཉིས་པ་ ཤོ་ལོ་ཀ་དྲུག་ཅུ་རྩ་བཞི འོ།། །།༈ ལེའུ་གཉིས་པའི་རྗེས་ དེ་ནས་ ཐུགས་གཉིས་སུ་མེད་པའི་ཡེ་ཤེས་ རྡོ་རྗེ་ཅན་གྱིས་ གཙོ་བོར་བདག་མེད་མ་ལ་སོགས་པའི་ རྣལ་འབྱོར་མ འི་མཁོར་ལོ་ རྣམས་ལ། རྒྱུད་ཐམས་ཅད་ཀྱི་གླེང་གཞི་ ཨེ་བཾ་གིས་མཚོན་པའི་སྡོམ་པ་ ཞེས་བྱ་བའི་ཐབས་བཀའ་སྩལ་པ། ལེའུ་འདིའི་ལུས་རྣམ་གཞག་ནི་ སྡོམ་པ་དང་ནི་ དེ་ཤེས་པར་བྱེད་པའི་ཐབས་ དབང་དང་ཡང༌། དེ་བཞིན་ དུ་ དགོངས་ ཏེ་གསུངས་ པ བརྡ འི་སྐད་ཉིད་དང༌། སྡོམ་པའི་ངོ་བོ་ དགའ་ བ་བཞི་ དང་ དེའི་དུས་ སྐད་ཅིག་ མ་བཞིའི་ དབྱེ་བ་དང༌། གཞན་ཡང་བཟའ་བ་ ལ་སོགས་པ་བླང་དོར་མེད་པའི་སྤྱོད་པ་དང་ ལ་སོགས་ ཀྱིས་བསྡུས་པ་དབང་པོའི་དག་ པ་ རྣམས་སོ།། ༈ དེ་ལ་ ཐོག་མར་ སྡོམ་པ་བཀའ་སྩལ་པ ༑ གང་ཟག་ སངས་རྒྱས་ ཏེ་སྐྱེས་པ་ ཀུན་གྱི་སྡོམ་པ་ནི། གནས་ ཨེ་བཾ་ གི་ རྣམ་པར་ ཅན་གསང་གནས་སུ ་རབ་ཏུ་གནས། ངོ་བོ་ ཨེ་བཾ་ གི་ རྣམ་པ་ ཟུང་འཇུག་གི་ བདེ་ཆེན་པོའོ། ། ཐབས་ དབང་ གསུམ་པ་ ལས་ཡང་དག་ཤེས་པར་འགྱུར་ བ་ནི་མདོར་བསྟན་ནོ།། ༈ དེ་ནས་ བདག་མེད་མ་ལ་སོགས་པ་ རྣལ་འབྱོར་མ་རྣམས་ཀྱིས་བཅོམ་ལྡན་འདས་རྡོ་རྗེ་སེམས་དཔའ་ལ་འདི་སྐད་ཅེས་གསོལ་ཏོ། །བཅོམ་ལྡན་

འདས་ སྟོན་པ་འགྲོ་བའི་བླ་ མ་ཞེས་བོས་ནས། མཁའ་འགྲོ་མ་ བུད་མེད་ཀྱི་ ཡི་སྡོམ་པ་ཉིད། ཨེ་ཝྃ་ གི་ རྣམ་པ་ ཡིས་མཚོན་པའི་ཚུལ་ ཅི་ཞེས་བརྗོད ༑ རིམ་པ་ཇི་ལྟར་བཤད་དུ་གསོལ། ༈ །བཅོམ་ལྡན་འདས་ཀྱིས་བཀའ་སྩལ་པ། རྣལ་འབྱོར་མའི་གསང་གནས་ཀྱི་ཕྱིའི་དབྱིབས་ ཨེ་ཡི་ཆ་བྱད་བཟང་པོ་གང༌། དབུས་སུ་ རྩ་མཛེས་པའི་སྤྱི་བོ་ ཝྃ་གྱི་ རྣམ་པ་ལྟ་བུ ས་རྣམ་པར་བརྒྱན། ཟག་བཅས་དང་ཟག་མེད་ཀྱི་ བདེ་བ་ཐམས་ཅད་ཀྱི་ནི་གནས། ལྷན་སྐྱེས་ཀྱི་ཡེ་ཤེས་ སངས་རྒྱས་རིན་ པོ་ ཆེ འི་རྟེ ན་ཟ་མ་ཏོག་ ལྟ་བུའོ་དེ་ཉིད་གསང་བ་དབང་གི་བདེ་བ་ཅན་ཏེ་དེར་རྟག་ཏུ་བཞུགས་སོ། །དུས་ སྐད་ཅིག་ གི་ དབྱེ་བས་ཕྱེ་བ་ཉིད་ ཀྱིས། དུས་ཅན་ དགའ་བ འི་ཉམས་མྱོང་དུས་ དེ་ དག་ ལས་སྐྱེ་བར་འགྱུར་ བས་དུས༑ སྐད་ཅིག་ མ་བཞི་ ཤེས་ན་ དེ་ལ་བརྟེན་པའི་ བདེ་ བ་དགའ་བ་བཞི་ ཤེས་པ ར་འགྱུར་རོ།། དགའ་བ་བཞི་པོ་དེ་དག་གནས་ ཨེ་ཝྃ་རྣམ་པར་རབ་ཏུ་གནས་ སོ་མདོར་བསྟན་ནོ། ༈ །དུས་དང་པོ་ སྣ་ཚོགས་དང་ནི་ གཉིས་པ་ རྣམ་སྨིན་དང༌། གསུམ་པ་ རྣམ་ཉེད་ དང་ནི་ དེ་བཞིན་ དུ་བཞི་པ་ མཚན་ཉིད་བྲལ་ བའི། སྐད་ཅིག་ མ་ བཞི་ནི་རབ་ཤེས་པས། སྐད་ཅིག་མ་བཞི་པོ་ དེ་ལྟར་རྣལ་འབྱོར་པས་ དགའ་བ་བཞི་པོའང་ ཤེས་ པར་ འགྱུར་ རྒྱས་བཤད་དོ། །ལག་པས་ འཁྱུད་ པ་ དང་ ཁ་ཡིས་ ཙུམྤ་ལ་སོགས་པ། བྱ་བ་ སྣ་ཚོགས་ པ་བྱེད་པ་ནི་ རྣམ་པ་སྣ་ཚོགས་ པའི་སྐད་ཅིག་མ་དང་པོར་ བཤད། རྣམ་པར་སྨིན་པ་དེ་ལས་བཟློག་ པ་ལུས་ཀྱི་རྩོལ་བ་ཆུང་ཞིང་སེམས་ཀྱི་བདེ་བ་ཆེ་བའོ། ། བདེ་བའི་ ཚོར་བ་ ཡེ་ཤེས་ ཀྱིས་ ཟ་ ཞིང་མྱོང་ བ་ཉིད་ སྐད་ཅིག་གཉིས་པའོ།། བདག་གིས་བདེ་བ་ཟོས་ ཤིང་མྱོང་ངོ་ཞེས་ པ་ཡི། གྲོས་ ལྟར་རྟོག་ཅིང་དཔྱོད་པ་ ནི་རྣམ་པར་ཉེད་ པ་གསུམ་ པར་བརྗོད། བཞི་པ་ མཚན་ཉིད་ དང་ བྲལ་བ་ ནི་གོང་མ་ གསུམ་ པོ་ ལས་གཞན་ པ། ཆགས་ པ་ དང་ཆགས་ པ་དང་ བྲལ་ བ་ རྣམ་པར་སྤངས་ པ་བདེ་སྟོང་ཟུང་འཇུག་གོ༈ སྐད་ཅིག་ སྣ་ཚོགས་ ལ་མྱོང་བ་ནི་ དང་པོའི་དགའ་བ་ཉིད་ དོ། ། རྣམ་སྨིན་

ཀྱི་སྐད་ཅིག་ ལ་ནི་མཆོག་དགའ་ཉིད་ དོ། ། རྣམ་ཉེད་ སྐད་ཅིག་ལ་ནི་ དགའ་བྲལ་ གྱི་ དགའ་བ་ཉིད། མཚན་ ཉིད་དང་ བྲལ་ བའི་སྐད་ཅིག་ལ་ནི་ ལྷན་ཅིག་སྐྱེས་ པའི་ དགའ་ བ་ ཉིད་ དོ། ༈ །སྡོམ་པ་དེ་ཤེས་པར་བྱེད་པའི་ཐབས་དབང་ནི་རྡོ་རྗེ་ སློབ་དཔོན་ གྱི་དབང་ གསང་བ འི་དབང་ ཤེས་རབ་ ཡེ་ཤེས་ཀྱི་དབང་ དང་ ༑ དབང་ བཞི་པ་དེ་ཡང་ གོང་མ་ དེ་བཞིན་ནོ། །དབང་ནི་བཞི་ཡི་གྲངས་ཀྱིས་ནི། དགའ་བ་ལ་སོགས་ པ་ཡང་བཞིར་ངེས་ཤིང་གོ་ རིམ་ ངེས་པར་ཡང་ ཤེས་ པར་ བྱ་ འོ།། ༈ འདོད་ཆགས་ཀྱི་དྲི་མ་གཞན་འཕྲུལ་དབང་བྱེད་ཀྱི་ རྒོད་པ་ ཞེས་བརྗོད་ཀྱང་ལྟ་བ་ དག་ པར་བྱེད་ པ་སློབ་དཔོན་ གྱི་དབང་ ཉིད་ དོ། ། ལྟ་བ་ ཟེར་ཡང་འཕྲུལ་དགའི་རྒོད་པ་དག་པར་བྱེད་པ་ གསང་བ འི་དབང་ དེ་བཞིན་ནོ། ། དགའ་ལྡན་གྱི་ ལག་བཅངས་ དག་པར་བྱེད་ ལ་ནི་ཤེས་རབ་ ཡེ་ཤེས་ཀྱི་དབང་ ཉིད་ དོ། །སུམ་ཅུ་རྩ་གསུམ་པ་དང་གླིང་བཞི་པའི་ གཉིས་ ཀྱིས་ གཉིས་འཁྱུད་ པ་དག་པར་བྱེད་པ་ ལ་ དབང་བཞི་པ་ དེ་ཡང་ཉིད་ དོ།། ༈ སེམས་ཅན་རྣམས་ཀྱི་ དྲི་མ་བཞི་སྦྱངས་ནས་སྐུ་བཞིའི་ དངོས་གྲུབ་ ཐོབ་པར་བྱ་བའི་ ཕྱིར། དབང་ནི་རྣམ་པ་བཞི་རུ་བཤད་ དོ། ༈ །ཨ་བྷི་ཥེ་ཀ་ཏའི་སྒྲས་ གཏོར་དང་བླུགས་པ་ སྟེ་བུམ་དབང་སྤྱི་བོར་གསང་དབང་ལྕེ་ལ་ཤེས་རབ་ཡེ་ཤེས་པདྨར་དབང་བཞི་པ་སེམས་ལ་འཐོར་ཞིང་བླུགས་པ་ ཞེས་བྱ་ བ་ འདིས། དེས་ན་དབང་ཞེས་བརྗོད་པར་བྱ འོ་དེ་བཞིན་དུ་ཨ་བྷི་ཥིཉྩས་དབང་དང༌། སྣ་ནན་ཏས་ཁྲུས་དང༌། པྲ་ཐེཀ་ཀྵ་ནས་སྐལ་བ་དང་ལྡན་པར་བྱེད་པ་ཞེས་བརྗོད་དོ།། ༈ ཤེས་རབ་ སྟོང་པ་ཉིད་དག་པ་ལོ་ བཅུ་དྲུག་ལོན་པ་ལ། སློབ་མ་རྡོ་རྗེ་འཆང་དུ་བསྐྱེད་པའི་ ལག་པ་དག་གིས་ཡང་དག་ པར་ འཁྱུད་ ནས། ལག་པ་གཉིས་གཡས་ རྡོ་རྗེ་ ཐུགས་ཀྱི་དམ་ཚིག་གཡོན་ དྲིལ་བུ་ གསུང་གི་དམ་ཚིག ཡུམ་རྡོ་རྗེ་སྙེམས་མ་དང་ མཉམ་ པར་ སྦྱོར་བ་ སྐུའི་དམ་ཚིག་དེ་ལྟར་དམ་ཚིག་གསུམ་ལྡན་གྱི་དབང་བསྐུར་བ་རྡོ་རྗེ་ སློབ་དཔོན་ གྱི་ དབང་དུ་རབ་ཏུ་བརྗོད།༈ཤིན་ཏུ་

བྱད་ བཞིན་བཟང་ ཞིང་དཀྱུས་རིང་བ་ མིག་ཡངས་མ། གཟུགས་ མཛེས་པ་ དང་ལང་ཚོས་ དར་ལ་བབ་པ ་རྣམ་པར་བརྒྱན། དེ་བསྟེན་པ་ལས་བྱུང་བའི་ཐིག་ལེ་ལག་པའི་ མཐེ་བོང་ དང༌། སྲིན་ལག་དག་གིས་ བཟུང་ནས་ ནི། སློབ་མའི་ཁ་རུ་ལྟུང་བར་བྱ་ བ་ནི་གསང་བའི་ཕྱིར་དབང་ངོ༌།། ༈ སྟོན་པ་ སློབ་དཔོན་གྱི ས་ གསང་དབང་གི་དུས་སུ་ ཤེས་རབ་རབ་ཏུ་མཆོད་ ཅིང༌། རྗེད་པར་བྱས་ནས་ ཤེས་རབ་ཡེ་ཤེས་ཀྱི་དུས་སུ་སློབ་མ་ལ་ གཏད་པར་བྱ། སྟོན་པས་ སློབ་མ་ལ་ སྨྲས་པ་ དབང་གསུམ་པའི་ཡེ་ཤེས་མངོན་དུ་གྱུར་པའི་ སེམས་དཔའ་ཆེ ན་པོ་ཞེས་བོས་ནས། ལས་ཀྱི་ ཕྱག་རྒྱ་བདེ་བ་ དང༌། ལྡན་པ་ འདི་ ཁྱེར། གསང་སྔགས་ཀྱི་ལམ་གྱི་འགལ་རྐྱེན་ ཕྲག་དོག་ དང་ ཁྲོ་བ་རྣམ་ པར་ སྤངས་བའི། སློབ་མ་ སྐལ་བ་ ཆ ེན་པོ་དང་ལྡན་པ ར་གྱུར་ པ་ ཤེས་ནས་ནི། སྟོན་པས་ སློབ་མ་ དེ་ལ་གནང་བ་ འདི་ལྟར་ སྦྱིན། སྦྱོར་དངོས་རྗེས་གསུམ་གྱི་ཐབས་དང་ལྡན་པས་ ཀུན་ཏུ་རུ་གྱིས་རྡོ་རྗེ་འཛིན། ༈ །ཇི་ལྟར་ ཤེས་རབ་ཡེ་ཤེས་ཀྱི་ དབང་བསྐུར་ གྱི་དོན་དུ་ གསོལ་ བ་ གདབ་པའི། སློབ་མའི་བྱ་བ་བཤད་པར་བྱ འོ། ། བླ་མ་ཕྱག་རྒྱ་ དང་ ལྡན་ པ་ མཐོང་ནས། སློབ་མས་ བསྟོད་ པ་ དང་མཆོད་པ་ཇི་བཞིན་བྱ། ༈ བསྟོད་པ་ནི་ བཅོམ་ལྡན་ འདས་ཞེས་བོས་ནས་ཉོན་མོངས་པ་དང་རྣམ་པར་རྟོག་པ་ཐམས་ཅད་ ཞི་བ་ཆེན་པོ་ཀྱེ ༑ རྡོ་རྗེ་ སྟོང་པ་ཉིད་ཀྱི ་རྣལ་འབྱོར་ རོ་ གཅིག་ པ་གྲུབ་པར་ བཞེད་པ། རྟོག་པས་ མི་ཕྱེད་ པའི་ ཕྱག་རྒྱ་སྒྲུབ་པ་པོ། ཕྱག་རྒྱ་དེའང་ རྡོ་རྗེ་ དང་པདྨའི་ རྣལ་འབྱོར་ལས་བྱུང་བ། ཇི་ལྟར་ཁྱོད་ནི་བདག་ཉིད་ཆ ེན་པོའི་གནས་བརྙེས་པའི། མངའ་བདག་ ཆེན་པོར་གྱུར་པ་ལྟར་ བདག་ལའང་དེ་ལྟར་ གྲུབ་པར་ མཛོད། འཁོར་བ་ གང་ཞིག་ལས་དང་ཉོན་མོངས་པ་འདུས་པ་ལས་བྱུང་བའི་ འདམ་གྱི་ཚོགས་ ཀྱི་ ནང་དུ། བྱིང་བ་སྐྱབས་མེད་ པ་ བདག་ལ་སྐྱོབས་ ཤིག་ཅེས་བསྟོད་ཅིང་གསོལ་བའོ།། ༈ ཅི་འབྱོར་བའི་འབྲས་བུ་དང་བུ་རམ་ལ་སོགས་པ་ ཞིམ་པའི་བཟའ་བ་ དང་ཞོ་དང་འོ་མ་ལ་སོགས་པའི་

བཏུང་བ་དང༌། མེད་དུ་མི་རུང་བ་ བ་ལ་ཆེ་མཆོག་ ཤ་དང་ མ་ད་ན་ སྟེ་བཟའ་བཏུང་དང་འབྲེལ་བ་དང༌། བདུག་པ་ སྤོས་དང་བཅས་པ་ ལྷ་བཤོས་ དང་རིན་པོ་ཆེའི་ ཕྲེང་བ་དང༌། སྒྲའི་མཆོད་པ་ དྲིལ་བུ་ དང་ཆེན་པོ་ལ་འོས་པ་ རྒྱལ་མཚན་ དང་དྲི་བཟང་པོའི་ བྱུག་པ་ཡི། རྫས་ འདི་རྣམས་ ཀྱི་ མཆོད་པ་རྣམས་ཀྱིས་ནི། སློབ་མས་ བླ་མ་ རྡོ་རྗེ་འཛིན་པ་ ལ་ མཆོད ༑ ༈ དགའ་བ་གསུམ་ལས་ མཆོག་ཏུ་ གྱུར་པ་ལྷན་ཅིག་སྐྱེས་པའི་ དགའ་བ་ སློབ་མས་ ཡང་དག་ པར་ ཐོབ་ པར་འགྱུར། རྟོག་པ་ སྣ་ཚོགས་ དང་ལྡན་པའི་སྐད་ཅིག་མ་གསུམ་པོ་ སྤངས་པའི་ མཚན་ཉིད་དང་བྲལ་བའི་ སྐད་ཅིག་ མ་བཞི་པ་ ལ་ ལྷན་སྐྱེས་སྐྱེའོ།། ༈ སྟོན་པས་སྨྲས་པ་སེམས་དཔའ་ཆེ ན་པོ་ཞེས་བོས་ནས། བཞི་པའི་དུས་སུ་ངོ་སྤྲད་པའི་ བདེ་བ་ཆེན་པོ་ དེ་ལམ་དུས་སུ་མ་ཉམས་པར་ རྣམ་པར་ཟུང༌། རང་དོན་རྐྱང་པ་ལ་མ་ཞེན་པར་ ཇི་སྲིད་བྱང་ཆུབ་བར་དུ་ནི། སེམས་ཅན་ གྱི་ དོན་གྱིས་རྡོ་རྗེ་འཛིན་ པ་ཞེས་སླར་ཡང་བོས་པ་ནི་ལམ་དུ་བྱེད་པའི་བཞི་པའོ། །གསུམ་པའི་ཡེ་ཤེས་སྐྱེས་པའི་ སློབ་མ་སྙིང་རྗེ་ཅན་མཐོང་ནས། རྡོ་རྗེ་ཅན་ སློབ་དཔོན་ གྱིས་འདི་སྐད་ ཅེས་ སྨྲས་ སོ། །གསུམ་པའི་ཉམས་མྱོང་ འདི་ཉིད་ སངས་རྒྱས་ཀྱི་ཡེ་ཤེས་དང་འདྲ་བས་ ཡེ་ཤེས་ཆེན་པོ་ཉིད། འཁོར་འདས་ ཐམས་ཅད་ དང་རྣལ་འབྱོར་པའི་ ལུས་ལ་རྣམ་པར་གནས། ཀུན་རྫོབ་ཏུ་འཁོར་འདས་ གཉིས་དང་ དོན་དམ་པ་ གཉིས་སུ་མེད་པའི་ཚུལ། ཞུ་བ་དང་ཐབས་ དངོས་ པོ་ དང་ བདེ་བ་དང་ཤེས་རབ་ དངོས་མེད་ གཉིས་ཀའི་ བདག་ཉིད་ དུ་གྱུར་པས་ན་ གཙོ་བརྟན་ པ་སྣོད་ དང་ རྩ་ གཡོ་བ་ ཁམས་དང་སེམས་ཅན་ལ་ངོ་བོ་དབྱེར་མེད་དུ་ ཁྱབ་ནས་ གཉིས་སུ་མེད་པར་ གནས། ངོ་བོ་སྤྲོས་པ་དང་བྲལ་ཡང་གནས་སྐབས་ སྒྱུ་མའི་གཟུགས་ཅན་ཉིད་དུ་འདོད་ ཅེས་བརྗོད་པ་ནི་ཚིག་གི་བཞི་པའོ། །ཡེ་ཤེས་དེ་གོང་ནས་གོང་དུ་འཕེལ་བར་བྱེད་པ་ནི་ དཀྱིལ་འཁོར་འཁོར་ལོའི་ཐབས་ཀྱིས་ནི། དུས་ རྟག་ཏུ་ངེས་པར་ འབྲས་བུ་ལ་ཉེ་བར་ འགྲོ་བར་འགྱུར་

ཞེས་མདོར་བསྟན་ནས། དེ་ནས་རྡོ་རྗེ་སྙིང་པོས་ བརྟག་པ་ཕྱི་མ་དང་སྒོས་ལེའུ་གསུམ་པ་ རྣལ་འབྱོར་མ་རྣམས་ལ་ གསུངས་པས་རྡོ་རྗེ་སྙིང་པོས་ཞུས་པ་ལ་ བཟོད་པར་གསོལ་ནས་ རྒྱས་པར་བཤད་པ་ཞུས་པ་ནི་ བཅོམ་ལྡན་འདས་ལ་འདི་སྐད་ཅེས་གསོལ་ཏོ། ། དབང་བཞི་པ་མཐར་ཕྱིན་པར་བྱེད་པའི་ཐབས་ དཀྱིལ་འཁོར་འཁོར་ལོ་ཅི་ཞེས་བརྗོད། སངས་རྒྱས་ གཙོ་འཁོར་ ཀུན་ བཞུགས་པའི་ བདག་ ཉིད་ གྲོང་ཁྱེར་ གཞལ་ཡས་ཁང་ ལ འང་དཀྱིལ་འཁོར་ཞེས་བརྗོད་པས༑ བཅོམ་ལྡན་བདག་ནི་འཁྲུལ་ ཞིང་ཐེ་ཚོམ་དུ་ གྱུར་པས། དཀྱིལ་འཁོར་འཁོར་ལོའི་ཐབས་ཀྱི་ རིམ་པ་ཇི་ལྟ་ བ ར་ བཞིན་ བཤད་དུ་གསོལ་ ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་བསྩལ་པ། དཀྱིལ་ནི་ མཎྜལ་དེ་ སྙིང་པོ འམ་བཅུད་ ཞེས་བརྗོད་དེ། དེ་ནི་རང་གི་ལུས་ཀྱི་བཅུད་ བྱང་ཆུབ་ ཀྱི་ སེམས་ དང་ ནི་ དེ་ལ་བརྟེན་པའི་ བདེ་ཆེན་པོ་ ཡིན་ལ། ལ་ལས་དྲང་ས་ན་ལ་ཏི་ ལེན་པར་བྱེད་པས་དཀྱིལ་འཁོར་ཉིད་ སྙོམས་འཇུག་གི་ཐབས་ཀྱིས་ལེན་ཞིང་མངོན་དུ་བྱེད་པའོ། །དེ་གཉིས་ འདུས་པ ས་ དཀྱིལ་འཁོར་ཉིད་དུ་བརྗོད། ཡེ་ཤེས་དེས་རྣམ་པར་རྟོག་པ་གཅོད་པས་ འཁོར་ལོ་ཞེས་བྱ་ ལ་ ནམ་མཁའི་ཁམས་ ལྟར་སྤྲོས་པ་དང་བྲལ་ལ། ཡུལ་ལ་སོགས་པ འི་རྣམ་རྟོག་ རྣམ་པར་སྦྱོང་ བའོ། ། བོ་ལ་ ཐབས་དངོས་ནི་ ཀཀྐོ་ལར་སྦྱོར་བས། དེ་ཡི་བདེ་བ་ སྐྱེ་བར་འགྱུར་ལ་དེ་ལ་བརྟེན་ནས་ཡེ་ཤེས་ ཤེས་པར་འགྱུར་ རོ། ། རྡོ་རྗེ་སྙིང་པོས་གསོལ་བ། དབང་ཐོབ་ནས་མི་མཐུན་ཕྱོགས་སྡོམ་པའི་ སྡོམ་པ་ཞེས་བྱ་གང་གིས་དང༌། མཐུན་པའི་ཕྱོགས་སྒྲུབ་པའི་ དམ་ཚིག་གང་གིས་གནས་པར་བགྱི། ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་ དེད་དཔོན་སྙིང་རྗེ་ཆེན་པོ་ལྟར་མང་པོ་ལ་ཕན་ན་ སྲོག་ཆགས་ གཅིག་ བསད་པ་དང༌། གཞན་ལ་ཕན་པར་འགྱུར་ན་ བརྫུན་གྱི་ཚིག་ཀྱང་སྨྲ་བ་དང་ ༑ ཁྱོད་ཀྱིས་ ཕྱུག་པོ་འཇུངས་པའི་ནོར་ མ་བྱིན་པར་ཡང་ལོང༌། ལ་ཕོངས་པ་ལ་བྱིན། བྲམ་ཟེའི་ཁྱེའུ་སྐར་མ་ལྟར་གཞན་དོན་དུ་འགྱུར་ན་

ཕ་རོལ་བུད་མེད་ ཀྱང་ བསྟེན་པར་གྱིས་ ཅེས་པ་ནི་སྒྲ་ཇི་བཞིན་པ་ཕ་རོལ་ཏུ་ཕྱིན་པ་དང་ཐུན་མོང་བའོ།། ༈ བདེན་པར་ཞེན་པའི་ སེམས་ ཀྱི་རྒྱུན་ གཅིག་ གཅོད་པ་ནི་ སྲོག་ཆགས་གསོད་པ་ཉིད་ དེ། གང་ཕྱིར་སྲོག་ དང་འདྲ་བ་ ནི་ རྟོག་པའི་ སེམས་སུ་བརྗོད་ དོ། ། འཇིག་རྟེན་ ཐམས་ཅད་བདག་གིས་ བསྒྲལ་བ་ཞེས་བྱ་བ་ ནི། བརྫུན་གྱི་ཚིག་ཏུ་རབ་ཏུ་བསྒྲགས་ ཏེ་ཡང་དག་པར་ན་བསྒྲལ་བྱའི་སེམས་ཅན་མ་གྲུབ་པའི་ཕྱིར་རོ། ། བཙུན་མོའི་ཁུ་བ་མ་བྱིན་པར་ རླུང་གི་ནུས་པས་དྲངས་ནས་རང་གི་ལུས་ལ་ལོང༌། གཞན་གྱི་བུད་མེད་ ནི་སྟོང་པ་ཉིད་དེ་

རང་ དང་ཡང་དག་པར་ མཚུངས་ པར་ མཛེས་ པ་ནི་རྟོགས་པའི་བདེ་བ་མྱོང་བར་གྱིས་ཞེས་པ་ནི་དགོངས་ཏེ་གསུངས་པའི་དབང་བཞི་པའི་དམ་ཚིག་གོ། ༈ དེ་ནས་རྣལ་འབྱོར་མ་ཐམས་ཅད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། ། གོང་དུ་ཡུལ་ལ་སོགས་པ་རྣམ་པར་སྦྱོང་ཞེས་པའི་ཕྱིའི་ ཡུལ་དེ་རྣམས་ཀྱང་ཅི་ལགས། ནང་གི་ དབང་པོ་རྣམས་ནི་གང་ལགས ༑ ཕྱི་ནང་གཉིས་ཀའི་ སྐྱེ་མཆེད་ནི་ཅི་ལགས། ཕུང་པོ་རྣམས་ནི་གང་ གང་ ལགས། ཁམས་རྣམས་ ཞེས་གསུངས་པ་ དེ་ཡང་ཅི་ལགས། ཆོས་ཅན་ འདི་རྣམས་ཀྱི་རང་བཞིན་ ཆོས་ཉིད་ ནི་ཅི་ལགས་ ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ། རྣམ་ཤེས་སྐྱེ་བའི་གཞི་ ཡུལ་དྲུག་ནི། གང་ཞེ་ན་མིག་གི་ཡུལ་ གཟུགས་ ཁ་དོག་དང་དབྱིབས་ཀྱིས་བསྡུས་པ་ཉི་ཤུ་དང༌། རྣ་བའི་ཡུལ་དུ་གྱུར་པ་ སྒྲ་ བརྒྱད་དང་ དེ་བཞིན་ དུ་སྣའི་ཡུལ་ དྲི་ བཞི་ དང་ནི། ལྕེའི་ཡུལ་དུ་གྱུར་པ་ རོ་ དྲུག་ དང་དེ་བཞིན་ དུ་ལུས་ཀྱི་ཡུལ་དུ་གྱུར་པ་ རེག་བྱ་ བཅུ་གཅིག་ ཉིད་ དང༌། ཡིད་ཀྱི་ཡུལ་དུ་གྱུར་པ་སྤྱིའི་མཚན་ཉིད་ ཆོས་ཀྱི་ཁམས་ཀྱི་རང་བཞིན་ཉིད། འདི་རྣམས་ཡུལ་ནི་དྲུག་ཏུ་ གྲངས་ངེས་པར་ བརྗོད་ པ་སྟེ་འདི་བས་ལྷག་པའི་ཡུལ་མ་དམིགས་པའི་ཕྱིར་རོ། །ཡུལ་དེ་དག་ལ་དབང་སྒྱུར་བའི་ དབང་པོ་རྣམས་ནི་དྲུག་སྟེ། མིག་དང་རྣ་བ་སྣ་དང་ནི། ལྕེ་དང་ལུས་དང་དེ་བཞིན་ དུ་ ཡིད་ དེ། འདི་རྣམས་དབང་པོ་དྲུག་པོ་ སྦྱོང་བར་བྱེད་པ་ ནི་ དབང་རྟེན་བེམ་པོ་དང་དེ་ལ་བརྟེན་པའི་རྣམ་ཤེས་རིག་པའི་བདག་ཉིད་དོ། ། གཏི་མུག་རྡོ་རྗེ་ མ་ ལ་སོགས་ པའི་ལྷ་མོ་དྲུག་དང་ ལྡན་ ནོ། །ཕྱིའི་ ཡུལ་དང་ ནང་གི་ ཡུལ་ཅན་དག་གིས་ནི། རྣམ་པར་ཤེས་པ་སྐྱེ་བའི་སྒོར་གྱུར་པའི་ སྐྱེ་མཆེད་བཅུ་གཉིས་དག་ཏུ་འགྱུར། སྤུངས་བའི་དོན་གྱིས་ ཕུང་པོ་ལྔ་ནི་ དང་པོ་ གཟུགས་ དང་ ལ་སོགས་ ཀྱིས་བསྡུ་བ་ཚོར་བ་དང་འདུ་ཤེས་དང་འདུ་བྱེད་གསུམ་དང༌། མཐར་ནི་རྣམ་ པར་ ཤེས་ པའི་ཕུང་པོ་སྟེ་ སྙིང་རྗེ་ཆེ

ན་པོ་ཞེས་རྡོ་རྗེ་སྙིང་པོ་ལ་བོས་པའོ། །ནང་གི་ དབང་པོ་ དྲུག་ དང་ནི་ ཕྱིའི་ ཡུལ་ དྲུག་ ཉིད་དང༌། དབང་པོ་ རྣམས་སྐྱེ་བའི་སྒོ འི་རྣམ་པར་ཤེས་པ་ཉིད་ ནི། རྣལ་འབྱོར་མ་རྣམས་ ཀྱིས་ གོ་ བར་ བྱ་ བ འི་ཕྱིར། རིགས་ཀྱི་དོན་གྱི་ ཁམས་ནི་བཅོ་བརྒྱད་རྣམས་སུ་བཤད་ དེ་ཆོས་ཅན་ལྔའོ། །འདི་རྣམས་ཀྱི་རང་བཞིན་ཅི་ལགས་ཞེས་ཞུས་པའི་ལན་དུ་ རང་བཞིན་ ཡང་ངོ་བོ་མེད་པས་ གདོད་ནས་མ་སྐྱེས་པ འོ། ༈ །སྣང་བ་ལྟར་དོན་བྱེད་པས་ བརྫུན་མིན་ ངོ་བོ་མ་གྲུབ་པས་ བདེན་མིན་དེ་བཞིན་དུ། ཆོས་ཅན་ ཐམས་ཅད་ཆུ་ཡི་ཟླ་བ་ལྟར་ སྣང་ལ་རང་བཞིན་མེད་པའོ། །རང་བཞིན་ཅི་ཡིན་ཤེས་པར་ འདོད་པས་རྣལ་འབྱོར་མས་ སྣང་ལ་རང་བཞིན་མེད་པ་ཟུང་འཇུག་ཏུ་ ཤེས་ པར་ གྱིས། ༈ རང་བཞིན་མེད་བཞིན་དུ་ཀུན་རྫོབ་ཏུ་སྣང་བ་རྟེན་འབྲེལ་གྱི། དབང་ཡིན་པའི་དཔེ་ནི་ འདི་ལྟ་སྟེ། གཙུབ་ཤིང་དང༌། གཙུབ་སྟན་དང༌། སྐྱེས་བུའི་ལག་པའི་རྩོལ་བ འི་རྒྱུ་རྐྱེན་གྱི་རྟེན་འབྲེལ་ ལས་གློ་བུར་དུ་མེ་སྐྱེ་བར་འགྱུར་རོ་ བ་ནི་རྟེན་འབྲེལ་ལོ། །དེ་ཉིད་དཔྱད་ན་རྒྱུ་རྐྱེན་སོ་སོ་ལས་མ་སྐྱེས་ཏེ་ མེ་འདི་གཙུབ་ཤིང་ རྐྱང་པ་ ལ་ཡང་མི་གནས། དེ་བཞིན་དུ་ གཙུབ་སྟན་ལ་ཡང་ གནས་པ་ མ་ཡིན། སྐྱེས་བུའི་ལག་པ་དག་ལ་ཡང་མ་ཡིན་ཏེ་ སོ་སོ་ལས་མི་སྐྱེ། སོ་སོ་ལས་མ་གཏོགས་པའི་ཚོགས་པ་མེད་པས་ཚོགས་པ་ལས་མ་བྱུང་པས། རྣམ་པ་ཐམས་ཅད་དུ་ཡོངས་སུ་བཙལ་ན་གཅིག་ན་ཡང་ མེད་ཅིང་ཚོགས་པ་ནའང་ ཡོད་པ་མ་ཡིན་པས། མེ་དེ་ཡང་ དཔྱད་ན་སྐྱེ་བ་མེད་པའི་ཕྱིར་ བདེན་པ་ཡང་མ་ཡིན། མ་དཔྱད་པའི་སྣང་ངོར་དོན་བྱེད་པས་ བརྫུན་པ་ཡང་མ་ཡིན་ནོ། །དེ་ལྟར་ཆོས་ཐམས་ཅད་ སྣང་ལ་རང་བཞིན་མེད་པ་དང་རྟེན་འབྲེལ་དུ་ རྣལ་འབྱོར་མས་ཡིད་ལ་གྱིས་ཤིག ༈ །དེ་ནས་རྣལ་འབྱོར་མ་བདག་མེད་མ་ལ་སོགས་པ་རྡོ་རྗེ་ ཡེ་ཤེས་ཀྱི་ མཁའ་འགྲོ་མ་ཐམས་ཅད་ཀྱིས་ ནང་གི་མཆོད་པ་ བདུད་རྩི་ལྔ་ཐོགས་ཤིང༌། དམ་ཚིག་གི་རྫས་ ཤ་དང་ཆང་ ཐོགས་པས། བཅོམ་ལྡན་འདས་རྡོ་རྗེ་སེམས་དཔའ་

ཀྱེའི་རྡོ་རྗེ་ ལ་མཆོད་པར་བྱེད། དེ་ཁོ་ན་ཉིད་ཀྱི་མཆོད་པ་ ཀུན་ཏུ་རུའི་སྦྱོར་བས་རྗེས་སུ་ཆགས་པར་བྱེད། བདུད་རྩིའི་རོ་ཡང་འཐུང་བར་བྱེད་དོ།། ༈ དེ་ནས་བཅོམ་ལྡན་འདས་དགྱེས་ནས། རང་བྱིན་གྱིས་བརླབ་པ འི་སྤྱོད་པ་ བསྟན་པ། ཀྱེ་ཀྱེ་ ཞེས་བོས་ནས་ རྡོ་རྗེ་མཁའ་འགྲོ་མ། སངས་རྒྱས་ཀུན་གྱིས་ཕྱག་མཛད་པ འི་སྤྱོད་པ། དེ་ཉིད་ རྒྱུད་སྡེ་འོག་མ་མན་ཆད་དུ་ བདག་གིས་གསང་མཛད་པ། རྡོ་རྗེ་ ཅན་ང༌། མཆོད་པའི་བྱིན་རླབས་ཀྱིས། བཤད་ཀྱིས་ ཡིད་ འདོད་པས་རབ་ཏུ་ཉོན།། ༈ ལྷ་མོ་ཐམས་ཅད་ དུས་དང་པོ་ལ། དགའ་བར་གྱུར། གཉིས་ པ་ལ་ རངས་པར་གྱུར་ཏེ། པུས་མོ་གཡས་པའི་ལྷ་ང་ས་ལ་བཙུགས་ནས། བཅོམ་ལྡན་འདས་ག་ལ་བ་དེར་ཐལ་མོ་སྦྱར་བ་བཏུད་ནས། བཅོམ་ལྡན་འདས་ཀྱི་གསུང་ཉན་ཏོ།། ༈ བཅོམ་ལྡན་འདས་ཀྱིས་བཀའ་བསྩལ་པ། བཟའ་ བ་དང་ བཏུང་ བ་བཟང་ངན་ ཇི་ལྟར་རྙེད་པ་དང༌། བགྲོད་དང་བགྲོད་མིན་ གྱི་གནས་གང་ཡང་ མི་སྤང་ ཞིང་ ༑ ཁྲུས་དང་ འབགས་པ་བསྲུང་བའི་ གཙང་སྦྲ་མི་བྱ་སྟེ། རྒན་པ་བཀུར་བ་དང་ངོ་ཚ་བསྲུང་བ་ལ་སོགས་པ་ གྲོང་ ཁྱེར་ གི་ཆོས ་རྣམས་ ནི་རབ་ཏུ་སྤང༌། བློ་ལྡན་ གྱིས་ཨོཾ་དང་ཨ་ལ་སོགས་པའི་ སྔགས་ཉིད་མི་བཟླ་ཞིང༌། བསྐྱེད་རིམ་ལ་སོགས་པའི་ བསམ་གཏན་ཉིད་ནི་དམིགས་མི་བྱ ༑ གཉིད་ནི་ ཏིང་ངེ་འཛིན་དུ་འགྱུར་བས་ སྤང་བར་མི་བྱ་སྟེ། དབང་པོ་རྣམས་ནི་ ཡུལ་རྣམས་ལ་ མི་དགག་གོ །བ་ལ་ སྟེ་ཤའི་རིགས་ ཐམས་ཅད་བཟའ་བར་བྱ། ཁ་དོག་ལྔ་ སྟེ་རིགས་ལྔའི་ཕྱག་རྒྱ་གང་རྙེད་པ་ ལ་མཉམ་པར་སྤྱད། དོགས་པ་ དང་ཐེ་ཚོམ་ མེད་པའི་སེམས་ཀྱིས་ནི། བཙུན་མོ་ཐམས་ཅད་ ལ་སྙོམས་འཇུག་གིས་ དགའ་བར་བྱ། མཛའ་བོ་ དང་ཡིད་དུ་འོང་བ་ལ་ སྡུག་ པ་དང་ཆགས་ པར་མི་བྱ་ཞིང༌། དེ་བཞིན་ དུ་ གདུག་ པ་དང་ཡིད་དུ་མི་འོང་བ་ ལ་ཞེ་སྡང་ བ་ ཉིད་ དུ་མི་བྱ། རྡོ་ དང་ ཤིང་ དང་ འཇིམ་ པ་ལ་སོགས་ པའི་བདག་ཉིད་ཀྱི་ རྒྱུ་ལས་བྱས་པའི། ལྷ་འདི་རྣམས་ལ་ཕྱག་མི་བྱ། རིགས་ངན་ གཡུང་པོ་ དང་ གདོལ་པ་ ཤན་པ་དང་ ཀོ་པགས་མཁན་

ལྷམ་མཁན་དང༌། གྲོང་ཁྱེར་ཆེན་པོའི་ ཕྱག་དར་མཁན་སོགས་རེག་ གིས་དྭོགས་ནས་ རིང་ དུ་བྱེད་པ་རྣམས་ དང༌། བྲམ་ཟེ་རྒྱལ་རིགས་རྗེའུ་དམངས་ ཏེ་རིགས་བཟང་དུ་བྱེད་པ་ རྣམས་ ལས་བཟང་ངན་དུ་མི་བལྟ་བར། བདག་གི་ལུས་ལྟར་རེག་པ་ཉིད། དྲི་ཆེན་ལ་སོགས་པ་ བདུད་རྩི་ལྔ་དང་བུ་རམ་ དང་ ཆང་ དང༌། བཙན་ དུག་དང་ ཤིང་ ནིམ་བ་ ཁ་མོ་དང་ བུ་བཙས་སྐྱེས་ བུ་ཤུན་ཕྲུ་མ་དང༌། སྐྱུར་ བ་རཀྟ་ དང་མངར་ བ་དྲི་ཆེན་ དང་སྐ་ བ་ཤ་ཆེན་ ལ་སོགས་ པ༑ ཁ་བ་ དྲི་ཆུ་ ལན་ཚ་ ཐིག་ལེ་ ཚ་བ་ འང་དྲི་ཆུ་ དང༌། ཟས་ དྲི་ང་ བ་དང་ དྲི་ཞིམ་ པ་དང་ མཆིལ་ མ་དང་ རྣག་ ལ་སོགས་པ་ རྣམས། གཉིས་སུ་མེད་པ་དོན་དམ་པ་དང་ཀུན་རྫོབ་བདུད་རྩིའི་ བྱང་ཆུབ་ ཀྱི་ སེམས་ དང་ བསྲེས་ ཤིང་བྱིན་གྱིས་བརླབས་ལ་ རབ་ཏུ་བཟའ། གཟུང་འཛིན་ གཉིས་ སུ་ མེད་ པར་ཤེས་པའི་ ཡེ་ཤེས་ ཀྱི་ སེམས་ཀྱིས་ནི་ བྱིན་གྱིས་བརླབས་ན། མི་བཟའ་ བའི་ཟས་ ཅུང་ཟད་ ཀྱང་ ཡོད་ པ་ མ་ཡིན་ པས་ཐམས་ཅད་བཟའོ། །བྱེ་བྲག་ཏུ་ རང་བྱུང་ གི་ མེ་ཏོག་ རཀྟ་ རྙེད་ནས་ནི། པདྨའི་སྣོད་ ཐོད་པ་ དུ་བཞག་པ་དང༌། ལུད་པ་དང་ནི་སྣབས་དག་ གམ་ གིས། ཐིག་ལེ་དང་ བསྲེས་ནས་བརྟུལ་ཞུགས་ཅན་གྱིས་ ཁའམ་རྡོ་རྗེ་ བཏུང་ ངོ༌། ། སྨད་གཡོགས་ཁ་དོག་སྣ་ཚོགས་ པའི་གོས་ དང༌། རོ་བསྲེགས་ཐལ་བས་དེ་བཞིན་ ལུས་ལ་ བརྒྱན། མེ་ཏོག་ སྲོག་ རབ་ ཏུ་ སོང་ ཕ་རོ་ལ་ཕུལ་བ་རབ་ཏུ་ གནས་རྙེད་པས་ ནི། མགོ་སྐྱེས་ སྐྲ་ལ་ ལེགས་པར་བཅིངས་པར་བྱ། དེ་ནས་རྡོ་རྗེ་སྙིང་པོས་གསོལ་པ། ཐམས་ཅད་ཡུལ་ དྲུག་ གྱི་རྣམ་ པར་ དག་པ་ ནི། བཅོམ་ལྡན་འདས་ཀྱིས་སྔར་ བརྟག་པ་དང་པོའི་ལེའུ་དགུ་པར་ གསུངས་པ། ངེས་པར་དབང་པོ་དྲུག་གི་གྲངས་ སྦྱོང་བའི་ལྷའི། རྣམ་པར་དག་པ་མ་མཛད་པ་ བཤད་དུ་གསོལ་ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། མིག་ དག་པར་བྱེད་པ་ ལ་ པཾ་ལས་ གཏི་མུག་རྡོ་རྗེ་མ་ དཀར་མོ། ། རྣ་བ་ ཌཾ་ལས་ ཞེ་སྡང་རྡོ་རྗེ་མ་ སྔོན་མོ། ། སྣ་ལ་ མཾ་ལས་ སེར་སྣ་ རྡོ་རྗེ་ མ་ སེར་མོ་ ཞེས་བཤད། ཁ་ལ་ རཾ་ལས་

འདོད་ཆགས་རྡོ་རྗེ་མ་ དམར་མོ། ། ལུས་ དཔྲལ་བར་ཨཾ་ ལ་ ས་ ཕྲག་དོག་རྡོ་རྗེ་མ་ ལྗང་ཁུ། ཡིད་ལ་ སྙིང་ཁར་ནཾ་ལས་ བདག་མེད་རྣལ་འབྱོར་མ་ ནག་མོ།། ༈ ཐ་མལ་གྱི་ དབང་པོ་རྣམས་ནི་དག་ པར་ བྱ་ བ འི་ཕྱིར། ལྷ་མོ་དྲུག་པོ་ འདིས་ནི་ སྦྱངས་ན་བསྲུང་བར་འགྱུར་བས་ གོ་ཆ་ འོ།། སེམས་དཔའ་ཆེ ན་པོ་ཞེས་བོས་པའམ་མངོན་ཤེས་དྲུག་འཆར་ཞེས་པའོ།། ༈ རྡོ་རྗེ་སྙིང་པོས་གསོལ་བ། སངས་རྒྱས་ཀྱིས་ དགོངས་ ཏེ་གསུངས་ པའི་སྐད་ནི་ཅི་ཞེས་བགྱི། རྣལ་འབྱོར་མ་ དང་འདུས་ཏེ་སྨྲ་བ་ ཡི་ ངག་གི་ དམ་ཚིག་ཆེ ༑ ཉན་ཐོས་ དང་ ལ་སོགས་ བྱང་ཆུབ་སེམས་དཔས་ མི་ཤེས་པ། རྒོད་ པ་སྤྱོད་པ་ དང་ལྟ་བ་ བྱ་བའི་ དག་གིས་དང༌། འཁྱུད་ པ་རྣལ་འབྱོར་གྱི་རྒྱུད་ དང་དེ་བཞིན་གཉིས་གཉིས་ཀྱི་ རྒྱུད་རྣལ་འབྱོར་ཆེན་པོ་སྟེ། རྒྱུད་ཀྱང་རྣམ་པ་བཞི་རྣམས་ཀྱིས། དགོངས་པའི་སྐད་ནི་མ་བསྒྲགས་པ་ དེ། བཅོམ་ལྡན་ འདས་ ངེས་པར་གསུང་དུ་གསོལ་ ཞེས་ཞུས་པའི་ལན་དུ་བཅོམ་ལྡན་འདས་ཀྱིས་བཀའ་བསྩལ་པ། དགོངས་པའི་སྐད་ནི་ དགོངས་པ་ཆེན་པོ་དང་ལྡན་པས་ སྐད་ཆེན་པོ། ། ངག་གི་ དམ་ཚིག་ དོན་མཚོན་པའི་ བརྡ་ནི་རྒྱས་པ་རུ། རྡོ་རྗེ་སྙིང་པོ་ ཞེས་བོས་ནས་ ངས་བཤད་ཀྱིས། ཁྱོད་ནི་རྩེ་གཅིག་ པའི་ སེམས་ཀྱིས་ཉོན་ ཞེས་པ་ནི་མཉན་པར་གདམས་པའོ།། ༈ མ་ད་ན་ ཞེས་ ཆང་ ལ་བརྗོད་ བ་ལ་ ཞེས་ ཤ་ ལ་བརྗོད། ཚོགས་ཀྱི་འཁོར་ལོ་ལ་ འདུ་བ་ ལ་ མ་ལ་ཡ་ཛཾ་ ཞེས་ བརྗོད། ཕྱིར་ འགྲོ་བ་ ལ་ ཁེ་ཊ་ མིའི་ རོ་ ལ་ ནི་ཤྲཱབ། མྀའི་ རུས་པའི་རྒྱན་ ལ་ ནི་ནི་རཾ་སུ། འོང་བ་ ལ་ ཕྲེང་ཁ་ཎ་རུ་བརྗོད། ཅང་ཏེ འུ་ལ་ ཀྲི་པཱི་ཏ་རུ་བརྗོད། སྐལ་མེད་ དབང་མ་ཐོབ་པ་ལ་ དུ་དྷུ་རཾ་ཞེས་བརྗོད། སྐལ་ལྡན་ དབང་ཐོབ་པ་ལ་ ཀཱ་ལིཉྫ་རཾ་བརྗོད ༑ རེག་ པར་བྱ་བ་ མིན་ པ་གཡུང་མོ་ལ་ ཌིཎྜི་མ་ཞེས་བརྗོད། ཐོད་པ་ དང་དེར་བྱིན་གྱིས་བརླབས་པའི་སྣོད་ཐམས་ཅད་ལ་ པདྨ་བྷ་ཛ་ནཾ། ཟན་ལ་སོགས་པའི་ བཟའ་བ་ཏྲི་པཱི་ཏ་ཞེས་བརྗོད ༑ ཚོད་མ་མཱ་ལ་ཏཱིནྡྷ་ནཾ། བཤང་བ་ དྲི་ཆེན་ལ་ ཙ་ཏུར་ས་མཾ་

བཞི་མཉམ་ཞེས་ བརྗོད། གཅི་བ་ དྲི་ཆུ་ལ་ ཀསྠུ་རི་ གླ་རྩི་ ཞེས་བརྗོད། རང་བྱུང་ རཀྟ་ལ་ སིཧླར་ དུ་རུ་ཀ་ ཤེས་པར་བྱ། ཁུ་བ་ ལ་ ཀཔྤུ་ར་ཞེས་བརྗོད། ཤ་ཆེན་ པོ་ལ་ ཤཱ་ལིཾ་ཛ་ ཙན་དན་ ཞེས་བརྗོད། དབང་པོ་གཉིས་སྦྱོར་ བ་ལ་ ཀུན་ཏུ་རུ་ ཞེས་བརྗོད། རྡོ་རྗེ་ ལ་ བོ་ལ་ཞེས་བཤད་དེ། པདྨ་ཀཀྐོ་ལ་ཞེས་ཟེར། ཁ་དོག་ གི་ དབྱེ་བས་ཕྱེ་བ་ལས། རིགས་ནི་རྣམ་པ་ལྔ་རུ་བཤད་ དོ། ། རིགས་ལ་ཁ་དོག་ཟེར་བ ་འདི་ནི་གསང་བའི་སྐད་ཡིན་ནོ། ། ལས་ཀྱི་ ཕྱག་རྒྱ་ རྣམས་ནི་ ལྔ་ རུ་ ནི་བསྡུས་པ་ཉིད་ དོ། །དེ་གང་ཞེ་ན་ གཡུང་མོ་རྡོ་རྗེ་ མི་བསྐྱོད་པ འི་རིགས་སུ་བཤད། གར་མ་དེ་བཞིན་པདྨའི་ འོད་དཔག་མེད་ཀྱི་ རིགས་ སུ་བཤད། རང་འཚེད་མ་ གདོལ་པ་མོ་ ནི་རིན་ཆེན་ འབྱུང་ལྡན་གྱི་ རིགས། སྐྱེ་གཉིས་ བྲམ་ཟེ་མོ་ནི་ དེ་བཞིན་གཤེགས་པ་ རྣམ་སྣང་ག ིའི་རིགས ༑ ཚོས་ མཁན་ མ་ལས་ཀྱི་ དོན་ཡོད་གྲུབ་པའི་ རིགས་ཉིད་དེ། ཕྱག་རྒྱ་འདི་རྣམས་ ལ་བརྟེན་ནས་སངས་རྒྱས་ཀྱི་ དངོས་གྲུབ་སྦྱིན་ པར་འགྱུར་རོ། ། འདི་རྣམས་ བསྟེན་པ་ལས་བྱུང་བའི་ ཁུ་བ་ ནི་མི་རྟོག་པའི་ཡེ་ཤེས་སྐྱེད་པས་ རྡོ་རྗེར་འགྱུར། བརྟུལ་ཞུགས་ཅན་གྱིས་ ཕྱག་རྒྱ་དེ་དག་ མཆོད་ནས་ ཁུ་བ་དེ་ བཏུང་ ཞིང་ཉམས་སུ་མྱོང་བར་བྱའོ།། ༈ རྡོ་རྗེ་སྙིང་པོ་སེམས་དཔའ་ཆེ་ ཞེས་བོས་ནས། གསང་བའི་སྐད་ནི་ ངོ་ མཚར་ཆེ་བ། ང་ཡིས་ཁྱོད་ལ་གང་བཤད་པ། དེ་རྣམས་ཐམས་ཅད་གུས་པས་ཟུང་ ཞེས་གུས་པ་ལ་སྦྱར་ནས། ༈ ཀྱེ་རྡོ་རྗེ འི་དཀྱིལ་འཁོར་ འདིར་དབང་བསྐུར་ བ་ གང་ ཞིག་ཚོགས་འཁོར་དང་སྤྱོད་པའི་དུས་སུ་ གསང་བའི་སྐད་ཀྱིས་མི་སྨྲ་བ། དེ་ནི་ ངག་གི་ དམ་ཚིག་ཉམས་པར་ནི། འགྱུར་བར་འདི་ལ་ཐེ་ཚོམ་མེད། རྒྱལ་པོ་ལ་སོགས་པའི་ འཚེ་བ་དང་ནི་རྐུན་མ་དང༌། གདོན་དང་ ནད་ རིམས་དང་ སྦྱར་ དུག་ ལ་སོགས་པ་དག་ གིས་ཀྱང༌། གལ་ཏེ་སངས་རྒྱས་ ཀྱང་ གསང་བའི་སྐད་ ཀྱིས། མི་གསུང་ན་ཡང་འགྲོངས་པར་འགྱུར་ ཞེས་ལ་དོར་བའི་ཚིག་གིས་བསྐྱེད་རིམ་བསྒོམ་པའི་གང་ཟག་སངས་རྒྱས་དང་འདྲ་བ་ཡང་ངོ༌།

། རང་གི་དམ་ཚིག་ དང་ རིགས་ པ་དབང་བསྐུར་ རྙེད་ནས། གལ་ཏེ་ དུས་ཁྱད་པར་ཅན་གྱི་དུས་སུ་བརྡའི་ ཚིག་འདི ས་ མི་སྨྲ་ན། གནས་བཞི་ལས་སྐྱེས་མཁའ་འགྲོ་མ་ ནི་གནས། རིགས་སྔགས། ལས་ལས་སྐྱེས་པ་བཞིའམ། ལྷན་སྐྱེས། ཞིང་སྐྱེས། སྔགས་ སྐྱེས། ཤ་ཟ་མཁའ་འགྲོ་བཞིའོ། ། དེ་ཡི་ཚེ་ན་ཁྲོ་བར་བྱེད་ པས་བརྡ་སྨྲོས་ཤིག་ཅེས་གདམས་པའོ། ། ཀྱེའི་རྡོ་རྗེ་མཁའ་འགྲོ་མ་དྲྭ་བའི་སྡོམ་པ་ལས་ ཐོག་མར། རྒྱུད་ཐམས་ཅད་ཀྱི་གླེང་གཞི་ ཨེ་བཾ་ དང་ ཐ་མར་ གསང་བའི་སྐད་ སྟོན་པ་ ཅེས་བྱ་བའི་ལེའུ་ ཤོ་ལོ་ཀ་བདུན་བཅུ་རྩ་དྲུག་ སྟེ་གསུམ་པའོ ༑༑ ༑༑ ༈ ལེའུ་གསུམ་པའི་རྗེས་ དེ་ནས་རྡོ་རྗེ་སྙིང་པོ་ལ་སོགས་པའི་ དཔའ་བོ་དང་བདག་མེད་མ་ལ་སོགས་པ་ མཁའ་འགྲོ་ཐམས་ཅད་ སེམས་ ཐེ་ཚོམ་དུ་གྱུར། ཡིད་གཉིས་སུ་གྱུར་ ཏེ ༑ བཅོམ་ལྡན་འདས་རྡོ་རྗེ་སེམས་དཔའ་ ཕྱག་བཅུ་དྲུག་པ་ ལ་འདི་སྐད་ཅེས་གསོལ་ ཏོ ༑ ༑ བཅོམ་ལྡན་ འདས་ཞེས་བོས་ནས་བདག་ཅག་གི་ ཐེ་ཚོམ་བསལ་དུ་གསོལ། སྤྱོད་པའི་ ལེའུ་ དྲུག་པ་ ལས་གང་བཤད་པ འི། གླུ་དང་གར་ནི་དངོས་གྲུབ་སྦྱིན་ ཞེས་གསུངས་ན ། དེ་ལ་བདག་ནི་ཐེ་ཚོམ་མཆིས། །གླུ་ནི་ཅི་ལགས་གར་ཡང་ཅི། ། འདྲ་ལགས། དབང་བསྐུར་བ་དང་ལྷ་མོ་བཅོ་ལྔ་ ལྷ་ཡི་ལེའུ་ བརྒྱད་པ་ ལས་གང་གསུངས་པ། ལྷ་རྣམས་ལ་ ཞེ་སྡང་ མི་བསྐྱོད་པ་ ལ་སོགས་ཕྱག་རྒྱ་རྣམས་ ཀྱིས་འདེབས་པར་གསུངས་ན། དེ་ལ་བདག་ནི་ཐེ་ཚོམ་མཆིས་ པས༑ ལྷ་ གང་གི་ཕྱག་རྒྱ་ཕྱག་རྒྱ་ཅི། ཞིག་ལགས། སྔགས་བཏུ་བ་ ལེའུ་གཉིས་པ་ ལས་གང་གསུངས་པ འི། བདག་མེད་ མ་ ལ་སོགས་ པའི་ ས་བོན་ ཨཱ་ལི་བཅོ་ལྔ་ ཉིད་ གསུངས་ན། དེ་ལ་བདག་ནི་ ཡིད་ འཁྲུལ་བ་འཁྲུངས་ པས། ལྷ་ གང་གི་ས་བོན་ ཨཱ་ལིའི་ ས་བོན་གང་ ལགས། རྡོ་རྗེ་ རིགས་ཀྱི་ལེའུ་ལས་གང་ ཞིག་ བཤད་པ་ པའི། བཅུ་དྲུག་ པ་ གཉིས་ཀྱི་བདག་ཉིད་ ཀྱི་ རྩ་ སུམ་ཅུ་རྩ་གཉིས་པོ། བཅོམ་ལྡན་བདག་ནི་ ཡིད་ འཁྲུལ་ པར་ གྱུར་པས། རྩ་ དེ་རྣམས་རྣམ་ པར་ དག་ པར་བྱེད་པའི་ལྷ་གང་ལགས་ བཤད་དུ་གསོལ་ ཞེས་ཞུས་པའི་ལན་དུ།

བཅོམ་ལྡན་འདས་ཀྱིས་བཀའ་བསྩལ་པ། གནས་ ཀོལླ་ གི་རི། ཨི་རེ་ཊྠི་ གནས་པ། ཨ་བོ་ལཱ། རྡོ་རྗེ། ཞིང་ མུམྨུ་ཎི་ འབོད་པ། རེ་ཀཀྐོ་ལཱ། པདྨ། ཚོགས་སུ་ གྷ་ཎེ་ཀྲྀ་པཱི་ཊཱ་ ཅང་ཏེའུ། ཧོ་བཱཛྫ་ཨི། དཀྲོལ་བར་བྱའོ།། ཀཱ་རུ་ཎེ་ སྙིང་རྗེའི། ཀི་ དབང་གིས། ཨ་ཨི་ཎ་རོ་ལཱ། ཀུ་ཅོ་མི་བྱ། ཏ་ཧིཾ་ དུས་དེར། བ་ལ་ ཤ་ ཁཱ་ བཟའ། ཛྫ་ཨཱི། འབད་པས་ ག་ཌྷེཾ་མ་ ཆང༌། ཨ་ཎཱ་པིཛྫ་ བཏུང་བར་བྱའོ།། ཨ་ཨི། ཧ་ ཀྱེ། ལེ་ཀཱ་ལིཉྫ་ར་པ་ཎི་ སྐལ་བ་དང་ལྡན་པ་འོང་དུ་གཞུག་གོ ། ཨ་ཨི། དུ་དྷུ་ར་བཱཛྫ་

སྐལ་མེད་མི་གཞུག་གོ།། ཨ་ཨི། ཙ་ཨུ་ས་མ་ བཞི་མཉམ། ཀཙྪུ་ གླ་རྩི། རཱི་སི་ཧླ། དུ་རུ་ཀ ་ཀཱ་པྤུ་ར་ ག་པུར། ལཱ་ བྱུག་གོ། ཨི་ཨ་ཨི། མཱ་ལ་ ཚོད་མ། ཨིནྡྷ་ཎ་ ཤ་ཆེན་ལས་བྱས་པ། སཱ་ལིཾ་ཛ། ཏ་ དུས་དེར། ཧིཾ་བྷ་རུ་ཁཱ་ མང་དུ་བཟའོ།། ཨི་ཨ་ཨི། ཕྲེཾ་ཁ་ཎ་ཁ་ འོང་བ་དང༌། ཊ་ཀ་ འགྲོ་བ་ལ། རནྟེ། ཤུདྡྷ་ དག་པ་དང༌༑ ཨ་ཤུདྡྷ་ མ་དག་པར། ན་མུ་ཎི་ མི་བལྟའོ། ། ཨ་ཨི། ནི་རཱཾ་སུ་ རུས་པའི་རྒྱན། ཨཾ་གེ་ ལུས་ལ། ཙ་ཌཱ་ཝི། གདགས་སོ། །དུས་དེར་ ཏ་ཧིཾ་ཛ་ས་རཱ་ཝ་པ་ཎི་ སྐྱེས་པའི་རོ་དབུལ་ལོ། ཨ་ཨི། མ་ལ་ འདུ་བའི་དུས་སུ། ཨ་ཛེ་ཀུནྡྷུ་རུ་བཱ་ཊྚ་ སྙོམས་འཇུག་བྱའོ།། ཨི། ཌིཎྜི་ རེག་མིན། མ་ཏ་ཧིནྣ་ དུས་དེར་བསྟེན་ནོ། ། བཛྫི་ཨ་ཨི། ༈ དྲན་པ་ གཡེང་བ་གཞན་གྱིས་ མི་འཕྲོགས་ པའི་ལྷའི། རྣལ་འབྱོར་ལས་ བཞག་ན། ཧེ་རུ་ཀ་ཡི་གཟུགས་ཀྱིས་གར་ བྱེད་པ་ནི་དད་པ་དང་བརྩེ་བའི། ཆགས་ པ་དང་ བྲལ་ བ་ མིན་ ལམ་གྱི་རྣལ་འབྱོར་ལ་ གོམས་ པའི་ སེམས་ཀྱིས་ནི། དད་བརྩེའི་ འདོད་ཆགས་ ཀྱི་ སེམས་ཀྱིས་བསྒོམ་པ་ཉིད་ དོ་དེའང་སྐྱེས་པ་གླུ་ལེན་ན། རྡོ་རྗེ་ཆོས་དང་ གར་བྱེད་ན་ སངས་རྒྱས་ རྣམ་སྣང་ དང༌། བུད་མེད་གླུ་ལེན་ན་ རྣལ་འབྱོར་མ་ གོས་དཀར་མོ་ དང་ གར་བྱེད་ན་ མ་མོ་ སྤྱན་མ་ ཡིས། གླུ་དང་གར་ནི་ ལྷའི་རྣལ་འབྱོར་ འདི་དག་གིས། ལེགས་པར་གླུ་བླང་གར་ཡང་བྱ། ༈ དེའི་ཕན་ཡོན་ནི་ འདི་ཉིད་ཀྱིས་ནི་ཚོགས་ འཁོར་ བསྲུང་ཞིང༌། དེ་བཞིན་བདག་ཀྱང་བསྲུང་བ་ཉིད། འདིས་ནི་འཇིག་རྟེན་ དང་འདས་པ་རྣམས་ དབང་དུ་བྱེད། འདིས་ནི་ དཔའ་བོ་དང་རྣལ་འབྱོར་མའི་རྒྱུད་བསྐུལ་བས་ སྔགས་ཀྱི་བཟླས་པ་ཉིད། ཚོགས་འཁོར་གྱི་སྐབས་ གང་དུ་གུས་པས་གླུ་ལེན་ པ་ དང༌། གང་དུ་གུས་ པ་དང་ བཅས་ པས་ གར་བྱེད་པ། སློབ་དཔོན་ ཚོགས་ཀྱི་བདག་པོས་སྔར་བྱས་ནས་ དེའི་རྗེས་སམ་ཡང་ན་སློབ་དཔོན་གྱི་མདུན་དུ་བྱའོ། །མཁའ་འགྲོ་མ་འདུ་བའི་རྟགས་ དེ་ལ་དྲི་ནི་མཚོན་པར་བྱ། །སྒོག་པའི་དྲི་ནི་དང་པོ་ཉིད། དེ་ནས་ཡང་ནི་བྱ་རྒོད་དྲི་ བསེ་དྲི་སྟེ་ཕལ་པ་འདུ་བའི་རྟགས།

ག་པུར་ དང་ མ་ལ་ཡ་ཛཾ་ ཙན་དན་གྱི་དྲི་ ཉིད་ རབ་འདུ་བའི་རྟགས། ངང་པ་དང་ནི་བུང་བའི་སྒྲ་ རབ་ཀྱི་རྟགས། རྡོ་རྗེའི་ གླུ་ བླངས་པ་ ཡི་མཐའ་ནས་མཉན་པར་བྱ། བ་ལང་འཚེ་ ལྕེ་སྤྱང་ ཡི་སྒྲ་ཡང་ནི། ཁང་པའི་ ཕྱི་རོལ་ཚལ་དུ་ གྲག་ན་མཁའ་འགྲོ་འདུ་བའི་རྟགས་སུ་ མཚོན་ པར་ བྱ་བ འོ།།རྡོ་རྗེའི་ གླུ་ཡི་བྱིན་རླབས་ ཀྱི་ མཚན་ཉིད་དོ། དབུ་རྒྱན་གྱི་ ཕྱག་རྒྱ་ ནི་རིགས་མཚོན་པར་བྱེད་པའི་ རྟགས་དང་མཚན་མ་སྟེ། དབུ་རྒྱན་ འདིས་ནི་ ལྷ་སོ་སོའི་ རིགས་ནི་མཚོན་པར་བྱ་ བའི་དགོས་པ་ཡོད་དོ།། ༈ རིགས་ དང་རིགས་བདག་ འཆོལ་ བའི་ བསྒོམ་པའི་སྦྱོར་བ་ལས་ འབྲས་བུ། དངོས་གྲུབ་མེད་ཅིང་སྒྲུབ་ པ་ པོའང་ མཚན་ཉིད་དང་ལྡན་པ་ མེད། ༈ །ཞེ་སྡང་ཕྱག་རྒྱ་ མི་བསྐྱོད་པ་ ས་བདག་མེད་མ་ ལ་འདེབས། གཏི་མུག་ཕྱག་རྒྱ་ རྣམ་སྣང་གི ས་རྡོ་རྗེ་མ། སེར་སྣའི་ཕྱག་རྒྱ་ རིན་འབྱུང་གི་ ས་དཀར་མོ་ཉིད། ཆགས་པ འོད་དཔག་མེད་ཀྱི་ ས་ཆུ་མ་ ལ་ ཕྱག་རྒྱས་གདབ ༑ ཕྲག་དོག་ཕྱག་རྒྱ་ དོན་ཡོད་གྲུབ་པ་ ས་མཁའ་འགྲོ་མ་ ལ་འདེབས་པ་རྣམས་ངོ་བོ་ཉིད་ལ་ངོ་བོ་ཉིད་ཀྱི་རྒྱ། ཞེ་སྡང་ཕྱག་རྒྱ མི་བསྐྱོད་པ་ ས་པུཀྐ་སཱི་ ལུས་ལ་སེམས། གཏི་མུག་ཕྱག་རྒྱ་ རྣམ་སྣང་གི་ ས་རི་ཁྲོད་མ་ སེམས་ལ་ལུས། སེར་སྣའི་ཕྱག་རྒྱ་ རིན་འབྱུང་གི་ ས་གདོལ་པ་མོ་ རྒྱུ་ལ་འབྲས་བུ། འདོད་ཆགས་ཕྱག་རྒྱ་ འོད་དཔག་མེད་ཀྱི ས་གཡུང་མོ་ཉིད་ འབྲས་བུ་ལ་རྒྱུའི་རྒྱ། ཡང་ནི་དཀར་མོ་ ལ་ ཞེ་སྡང་ལས་ ལུས་ལ་སེམས། གཏི་མུག་ཕྱག་རྒྱས་ཆོམ་རྐུན་མ་ སེམས་ལ་ལུས། སེར་སྣའི་ཕྱག་རྒྱས་རོ་ལངས་མ་ རྒྱུ་ལ་འབྲས་བུ། འདོད་ཆགས་ཕྱག་རྒྱས་གྷསྨ་རཱི་ འབྲས་བུ་ལ་རྒྱུ། གཏི་མུག་ཕྱག་རྒྱས་ རྣམ་སྣང་གི ས་སྤྱོད་མ་ དང༌། འདོད་ཆགས་ཕྱག་རྒྱས་ འོད་དཔག་མེད་ཀྱི་ མཁའ་སྤྱོད་མ་ གཉིས་ངོ་བོ་ཉིད་ལ་ངོ་བོ་ཉིད་ཀྱི་ཕྱག་རྒྱའོ། ། ཕྱག་རྒྱས་འདེབས་ཚུལ་ཤེས་པར་ འདོད་ཆགས་ཕྱག་རྒྱ འི་འདེབས་ཚུལ་དེ་ལྟར་ ས་ཤེས་པར་བྱ འོ༑༑ ༈ཨཱ་ལི་དང་པོ་ ཨ། བདག་མེད་མ འི་ས་བོན་དེ་བཞིན་དུ།

། ཨཱ་ལི་གཉིས་པ་ ཨཱ། རྡོ་རྗེ་མ ༑ ༑ ཨཱ་ལི་གསུམ་པ་ ཨི། དཀར་མོ་ཉིད། །བཞི་པ་ ཨཱི། ཆུ་ཡི་རྣལ་འབྱོར་མ། །ལྔ་པ་ ཨུ༑ རྡོ་རྗེ་མཁའ་འགྲོ་མ། །དྲུག་པ་ ཨཱུ། པུཀྐ་སཱི་ཞེས་བརྗོད། །མདུན་པ་ རྀ། ཉིད་ནི་རི་ཁྲོད་མ། །བརྒྱད་པ་ རཱྀ། སྨེ་ཤ་ཅན་ གདོལ་པ་མོ། དུ་བརྗོད། །དགུ་པ་ ལྀ། ཡང་ནི་གཡུང་མོ་ཉིད ༑ ༑ ཡང་ན་ལྔ་གཉིས་ བཅུ་པ་ལཱྀ། དཀར་མོ་ཉིད། །བཅུ་གཅིག་ ཨེ། ཆོམ་རྐུན་མ་རུ་བརྗོད ༑ ༑ བཅུ་གཉིས་ ཨཻ། རོ་ལངས་མ་ཞེས་བརྗོད། །བཅུ་གསུམ་པ་ ཨོ། ནི་གྷསྨ་རཱི།། བཅུ་བཞི་པ་ ཨཽ། ནི་ས་སྤྱོད་མ། །བཅོ་ལྔ་པ་ ཨཾ། ནི་མཁའ་སྤྱོད་མ། །རྣལ་འབྱོར་མ་ བཅོ་ལྔ་ ཡི་ས་བོན་ཉིད། ༈ རྡོ་རྗེ་ རིགས་ཀྱི་ལེའུ་ལས་ བྱང་ཆུབ་ཀྱི་སེམས་འབབ་པའི་ རྩ་རྣམས་གང་ ཞིག་ བཅུ་དྲུག་ པ་ གཉིས་ཀྱི་བདག་ཉིད་ དེ་སུམ་ཅུ་རྩ་གཉིས་ གསུངས། སྦྱང་གཞི་ རྩ་ནི་གཉིས་གཉིས་ སྦྱོང་བྱེད་ རྣལ་འབྱོང་མ་ རྡོ་རྗེ་མ་ལ་སོགས་པ། རེ་རེའི་རྣམ་པ་རྣམས་སུ་བརྗོད། རྐྱང་མ་རོ་མ་ཀུན་འདར་མ་ གསུམ་སྦྱོར་བ། བདག་མེད་རྣལ་འབྱོར་མ་ཞེས་བརྗོད། ༈ རྒྱུ་མཚན་ གང་ གི་ ཕྱིར་བཅུ་དྲུག་ཆ་ སྦྱོང་བའི་ལྷ་མོ་བཅུ་དྲུག་པ་ མེད་པས། འབད་པས་ ཏེ་ངེས་པར་རྩ་ལ་སོགས་པ་ ཀུན་གྱི་ལྷག་མ་ བཅུ་དྲུག་པ་ སྤང༌། རྒྱུ་མཚན་ཅིའི་སླད་དུ་ཞེ་ན། འཕེལ་འགྲིབ་ལ་སོགས་པའི་ དོན་གྱི་བྱ་བ་མི་བྱེད་ པའི་ ཕྱིར་ སྤྲོས་མེད་ཡིན་པས་སྟོང་པའི་ངོ་བོ་ལྷ་མོས་མི་སྦྱོང༌། བཅོ་ལྔའི་ཆ་ ཤས་དང་ལྡན་པ་ ཡི་བདག་ཉིད་ཀྱི། ཡར་ངོ་ལ་འཕེལ་བ་བཅོ་ལྔ་དང༌༑ མར་ངོ་ལ་འགྲིབ་པ་བཅོ་ལྔར་འགྱུར་བ་ལྟར་ ཟླ་བ་བྱང་ཆུབ་ ཀྱི་ སེམས་ བཅོ་ལྔའང་དགའ་བ་ལ་སོགས་པའི་རྟོག་པ་བཅོ་ལྔ་བསྐྱེད་ཅིང་བགྲོད་པ་དང་བཅས་པས་བྱ་བ་བྱེད་པ་རྣམས་ སུ་འགྱུར་ བས་ཧེ་རུ་ཀ ༈ བདེ་བ་ཆེན་པོ་ཨཱ་ལི་ བཅོ་ལྔ འི་གཟུགས་ ཏེ་སྤྲོས་བཅས་སུ་མཚུངས། རྣལ་འབྱོར་མ་ བཅོ་ལྔ་པོ་ རྣམས་དེ་ཡི་ཆ་ བཅུ་དྲུག་པ་སྟེ་སྤྲོས་མེད་དུ་མཚུངས་ལ་དེ་དག་བསྣོལ་བས་སྦྱང་གཞི་སྦྱོང་བྱེད་དུ་འགྱུར་རོ།།

༈ རྡོ་རྗེ་སྙིང་པོས་གསོལ་བ། རྣལ་འབྱོར་མ་ཀུན་ བརྟེན་པའི་རྩ་རྣམས་ ལས་བྱུང་བ འི། ལྷན་ཅིག་སྐྱེས་དག འ ་ བསྐྱེད་པ འི་རང་བཞིན་ཉིད། སྒྲིབ་པ་སེལ་བས་ འགྲིབ་མེད་ བདེ་བ་བསྐྱེད་པས་ བཏུང་མཆོག་ རྟོག་པ་མེད་པས་ ནམ་མཁའ་ཉིད། ག་བུར་ ཐིག་ལེ་ ཅི་ནས་ ཀྱང་ ངེས་ པར་ མི་སྤང་ བ་ལགས་སམ་ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ། །ཇི་སྐད་སྨྲས་པ་དེ་བཞིན་ནོ།། ༈ རྡོ་རྗེ་སྙིང་པོས་གསོལ་བ། ཐབས་གང་གིས་བྱང་ཆུབ་ཀྱི་སེམས་ རྣམས་རྩ་ནང་ནས་མངོན་དུ་བྱེད་ཅིང་ཡེ་ཤེས་ བསྐྱེད་པ་ལགས་ ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་བསྩལ་པ། གཞན་ལུས་ལ་ལྟོས་པ་ དཀྱིལ་འཁོར་འཁོར་ལོའི་ཐབས་དང་ནི། གཞན་ལུས་ལ་མི་ལྟོས་པ་ རང་བྱིན་ གྱིས་ རླབས་པའི་རིམ་པས་ཀྱང༌། རགས་ཤིང་རྟོགས་སླ་བས་ ཀུན་རྫོབ་ དང་ཕྲ་ཞིང་རྟོགས་དཀའ་བས་ དོན་དམ་ པའི་ གཟུགས་ཅན་གྱི། བྱང་ཆུབ་ ཀྱི་ སེམས་ གཉིས་ ནི་རབ་ཏུ་བསྐྱེད། ཀུན་རྫོབ་ ཞི་བ་དཀར་བས་ ཀུནྡྷ་ལྟ་བུ་ རྟེན་ ཉིད། དོན་དམ་བདེ་བ་ དང་མི་རྟོག་པ འི་གཟུགས་ཅན་ བརྟེན་པ་ཡིན་ ནོ། ། བྱང་ཆུབ་ཀྱི་སེམས་དེ་ཉིད་སྐྱེ་བའི་གནས་ནི་ བུད་མེད་ ཀྱི་ ཀཀྐོ་ ལ་ཏེ་གསང་བའི་དབང་ནི་ བདེ་བ་ཅན་ ནོ། །ཕྱི་ ཨེ་ ནང་ ཝྃ་ གི་ རྣམ་ པ་དང་འདྲ་ བའི་རང་བཞིན་དུ། ཟག་བཅས་དང་ཟག་མེད་ཀྱི་ བདེ་བ་བསྲུང་བ་ཉིད་ཀྱི་ཕྱིར། བདེ་བ་ཅན་ཞེས་རབ་ཏུ་བསྒྲགས ༑ སངས་རྒྱས་ བདུད་རྩི་དང་ བྱང་ཆུབ་སེམས་དཔའ་ དབང་པོའི་དྭངས་མ་ དང༌། རྡོ་རྗེ་འཛིན་པ་ མི་རྟོག་པའི་ཡེ་ཤེས་ རྣམས་ཀྱི་གནས། མ་བརྟགས་པའི་བློ་དོན་དང་ལྷན་སྐྱེས་ཀྱི་ཡེ་ཤེས་ འདི་ཉིད་ བློ་སྒྲིབ་པ་དང་བཅས་པ་སྣང་བས་ འཁོར་བ་ཞེས་བྱ་སྟེ། ངོ་བོ་དང་མངོན་དུ་རྒྱུ་བའི་སྒྲིབ་པ་དང་བྲལ་བས་ འདི་ཉིད་མྱ་ངན་འདས་པ་ཉིད་ དོ། ། འཁོར་བ འི་ཆོས་ སྤངས་ནས་གཞན་དུ་ནི། མྱ་ངན་ ལས་ འདས་པ་རྟོགས་ པར་ མི་འགྱུར་ ཏེ་རང་བཞིན་ཐ་་མི་དད་པའི་ཕྱིར་རོ་དབྱེ་བའི་གཞིའོ།། ༈ འཁོར་བ་ ནི་ གཟུགས་དང་སྒྲ་ལ་སོགས་

པའི་ཡུལ་དྲུག་དང༌། འཁོར་བ་ཚོར་བ་ལ་སོགས་པ འི་ཕུང་པོ་ལྔ་དང༌། འཁོར་བ་དབང་པོ་ དྲུག་པོ་ རྣམས་ཉིད་དེ། འཁོར་བ་ཞེ་སྡང་ལ་སོགས་པ་ ཉོན་མོངས་པ་དྲུག་ལ་སོགས་པའི་ཆོས་ཅན་དུ་ཀུན་རྫོབ། འདི་རྣམས་ ཀྱི་ ཆོས་ ཉིད་ ནི་ དོན་དམ་ མྱ་ངན་ ལས་ འདས་ པ་སྟེ་དབྱེ་བའི་དོན་ནོ། །བློ་སྒྲིབ་པ་དང་བཅས་པ་ རྨོངས་ པའི་ཡུལ་ཡིན་པའི་ ཕྱིར་འཁོར་བའི་གཟུགས་ཅན་ཉིད། དོ། ། རྨོངས་ པ་ མེད་ པས་ འཁོར་བ་དག་པས་ནི་ མྱ་ངན་འདས་པ་སྟེ། འཁོར་བ་ དང་ མྱ་ངན་ ལས་ འདས་ པ་གཉིས་སུ་གྲངས་ངེས་ པར་འགྱུར་ བ་ནི་གྲངས་ངེས་སོ། །དོན་དམ་ བྱང་ཆུབ་སེམས་ནི་མྱ་ངན་ ལས་ འདས་ པའོ༑ ༑དེ་ལྟར་ན་ ཀུན་རྫོབ་ ཀྱི་བདེན་པ་དང་ དོན་དམ་ པའི་ ཚུལ་ཅན་ ནི་མིང་དོན་ ནོ།། ༈ ཤིན་ཏུ་བཞིན་ མཛེས་པས་ བཟང་ ཞིང་ མིག་ དཀྱུས་རིང་པ་ ཡངས་མ། གཟུགས་ མཛེས་པ་ དང་ལང་ཚོ དར་ལ་བབ་པ ས་རྣམ་པར་བརྒྱན། ཁ་དོག་ སྔོ་བསངས་ སྤྱོད་ལམ་ དལ་མ་ རང་གི་རིགས་དང་མཐུན་པས་ རིགས་བཟང་མ། སི་ཧླ་ རཀྟ་དང་ ག་པུར་ ཐིག་ལེ་ འབྱུང་བའི་གནས། སློབ་དཔོན་ རང་གིས་དབང་བསྐུར་ ཞིང་དཀྱིལ་འཁོར་ ཀྱེ་རྡོ་རྗ ེའི་རྒྱུའོ། །ནང་དུ་ཁམས་རྒྱས་པའི་རྟགས་སུ་ སྐྲ་བཟང་སྒྲུབ་པ་པོ་ལ་ སེམས་ དགའ་ བ་ནི་རྟེན་ལས་ཀྱི་ཕྱག་རྒྱའོ། ༈ །དུས་ དེར་ནི་ བྱང་ཆུབ་ཀྱི་སེམས་བསྒྲུབ་པའི་རིམ་གྲོར་ ཆར་ཡང་ ཕྱག་རྒྱས་ བཏུང་བར་བྱ། དེ་ནས་ སྒྲུབ་པ་པོ་ རང་ཡང་བཏུང་བ་ཉིད། དགོས་པ་ རང་ དང་ གཞན་ གྱི་ དོན་ནི་ བྱང་ཆུབ་ རབ་ ཏུ་ བསྒྲུབ་ པའི་ ཕྱིར། བསྒྲུབ་པའི་རིམ་གྲོ་བྱས་པའི་ ཕྱི་ནས་ཕྱག་རྒྱ་ དང་ལྷན་ཅིག་ རྗེས་ སུ་ ཆགས་ པར་ བྱ། དེའང་ བོ་ལ་ཀཀྐོ་ལར་བཅུག་ནས། བསྲུབས་པ་དང་བསྲུབ་པའི་སྦྱོར་བས་ ཀུན་ཏུ་རུ་བྱེད་བརྟུལ་ཞུགས་ཅན་ གྱིས་བྱའོ། ༈ །གནས་སྐབས་ དེར་ནི་སྦྱོར་བ་ལས་བྱུང་བའི། ག་པུར་ ཐིག་ལེ་ མཁས་པས་ ལུས་ལ་ མི་སྤང་སྟེ། ཐིག་ལེ་ དེ་ནི་ལག་ཏུ་མི་བླ་ཞིང༌། ཉ་ཕྱིས་ དང་ དུང་ཆོས་ ལ་སོགས་སྣོད་ ཉིད་དུ་ གཟུང་པ་ མིན། ངེས་པར་ མི་རྟོག་པའི་ བློ་དང་

བདེ་བའི་ སྟོབས་ཀྱི་ཕྱིར། མི་འཆི་ བདུད་རྩི་དེ་ ལྕེ་ རིགས་བདག་གི་ཁ་ ཡིས་བླང་ ཞིང་དྲང་ བ་ཉིད་ དོ། ། ག་བུར་ དེ་ ཉིད་ནི་བདག་མེད་མ་ ཡིན་ཏེ། བདེ་བ་བདག་མེད་ པ་སྐྱེད་པའི་ ཚུལ་ཅན་ཉིད་ ཡིན་པས་སོ་དཀྱིལ་འཁོར་འཁོར་ལོའོ།། ༈ རང་བྱིན་བརླབས་ དེ་ཡི་བདེ་བ་ དངོས་པོ་ཐམས་ཅད་ལ་རྒྱས་འདེབས་པས་ ཕྱག་རྒྱ་ཆེ། གནས་ ལྟེ་བའི་དཀྱིལ་འཁོར་ཉིད་དུ་གནས། རྣམ་པ་ དང་པོའི་དབྱངས་ཡིག་ ཨ་ཤད་ཀྱི་ རང་བཞིན་ཏེ། མི་རྟོག་པའི་ཤེས་རབ་བསྐྱེད། ཨ་དེའི་མིང་ བློ་ཞེས་སངས་རྒྱས་རྣམས་ཀྱིས་བརྟགས་ ནས་བཏགས། ཐབས་ རྫོགས་པའི་རིམ་པའི་རྣལ་འབྱོར་ལས་ མངོན་དུ་བྱེད། དེ་ཉིད་ ནང་སྔགས་ཀྱི་ བཅོམ་ལྡན་ཤེས་རབ་ བདག་མེད་ མ། དེ་ནི་རིང་མིན་ཐུང་བ་མིན་ པས་ལུས་དང་མཉམ། གྲུ་བཞི་མ་ཡིན་ཟླུམ་པོ་མིན་ པས་ནར་མོ། དྲི་དང་རོ་དང་མྱོང་ལས་འདས་ པས་དབང་པོའི་ཡུལ་མིན་པ། ལྷན་ཅིག་སྐྱེས་ པའི་ཡེ་ཤེས་ཀྱི་ དགའ་ བ་ བྱེད་པ་ཅན་ དེ་ནང་གི་ཕྱག་རྒྱའོ། །རྟེན་ དེ་ལས་སྐྱེས་པའི་ ཉམས་མྱོང་ རྣམ་འབྱོར་པ་ ཡིས། དེ་ཡི་བདེ་བ་ཟ་ ཞིང་ལོངས་སྤྱོད་ བ་ཉིད་ དོ།། ༈ བདེ་བ་ དེ་དང་ མི་རྟོག་པ་ ལྷན་ཅིག་ ཟུང་དུ་འཇུག་པས་ ཕྱག་རྒྱ་ཆེ་ དེ་ལ་ཟག་མེད་ཀྱི། བདེ་བ་སྦྱིན་པའི་དངོས་གྲུབ་ ཀྱི་རྒྱུར་ འགྱུར་ རོ། །ཡེ་ཤེས་ གཟུགས་སྒྲ་དེ་བཞིན་དྲི་དང་ནི། རོ་དང་དེ་བཞིན་རེག་བྱ་ཉིད། ཆོས་ཀྱི་དབྱིངས་ཀྱི་རང་བཞིན་ ལ་ ཡང༌། རྒྱས་བཏབ་ནས་སོ་སོ་རང་གིས་རིག་པའི་ ཤེས་རབ་ཀྱིས་ནི་ ལོངས་ སྤྱད་པར་བྱ་ འོ།། ༈ཉམས་སུ་མྱོང་པའི་ཡེ་ཤེས་ དེ་ཉིད་ལྷན་ཅིག་སྐྱེས་པའི་ ཡེ་ཤེས་ཀྱི་ གཟུག ས་ སོ། །དེ་ཉིད་ བདེ་ བ་ ཆེན་ པོ་ བཟང་པོའི་ ཀྱེའི་རྡོ་རྗེ་དང་ རྣལ་འབྱོར་མ་ བདག་མེད་མའོ། ། དེ་ཉིད་དཀྱིལ་འཁོར་ གྱི་ འཁོར་ལོ་དང༌། ཡེ་ཤེས་ལྔ་ཡི་རང་བཞིན་ཅན་ མདོར། ༈ རྒྱས་ དེ་ནི་ ཟག་པ་མེད་པའི་ཆོས་གཟུགས་བརྙན་གྱི་ཚུལ་དུ་སྣང་བས་ མེ་ལོང་ཡེ་ཤེས་གཟུགས། ཆོས་ཅན་མི་མཉམ་པར་འཛིན་པ་དང་བྲལ་བས་ མཉམ་ཉིད་ཡེ་ཤེས་དངོས་པོ་ཅན།

རང་བཞིན་གྱིས་དག་ཅིང་ཆོས་ཅན་སོ་སོར་སྣང་བས་ ཡང་དག་གྱུར་པ་སོ་སོར་རྟོག་ ཞེན་པ་དང་བྲལ་བ་ལ་ནན་ཏན་དུ་བྱེད་པས་ དེ་ཉིད་བྱ་བ་ནན་ཏན་ཏེ། གཟུང་འཛིན་གྱི་རྟོག་པ་མངོན་དུ་རྒྱུ་དང་བྲལ་བས་ ཆོས་དབྱིངས་ཤིན་ཏུ་རྣམ་དག་མ། དེ་ཉིད་དཀྱིལ་འཁོར་བདག་པོ་ང་ ཤྲཱི་ཧེ་རུ་ཀའི་དོན་ལྡན། དེ་ཉིད་ བདག་གཉིས་ཀྱིས་སྟོང་པས་ བདག་མེད་རྣལ་འབྱོར་མ། ཆོས་ཐམས་ཅད་ཀྱི་རང་བཞིན་དུ་གྱུར་པས་ ཆོས་ཀྱི་དབྱིངས་ཀྱི་རང་བཞིན་ཅན།། ༈ རྡོ་རྗེ་སྙིང་པོས་གསོལ་བ། དཀྱིལ་འཁོར་ འཁོར་ལོ་བསྒོམ་པའི་ལམ་དང་ནི། ལུས་ལས་བྱུང་ཞིང་བདེ་བ་རོལ་བའི་ ལྷ་རྣམས་ཇི་ལྟར་འབྱུང་བ་ རང་བྱིན་རླབས་ ཉིད། ཐམས་ཅད་བཅོམ་ལྡན་འདས་ ཀྱིས་ གསུངས་ན། གཉིས་ཀའི་ཐུན་མོང་བ་ཕྱིའི་ཆོས་ཐམས་ཅད་ནང་དུ་ སྡོམ་པའང་བདག་ལ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། །རྣལ་འབྱོར་མ འི་ ལུས་ ཀྱི་ དབུས་གནས་སུ། ཨ་ ཤད་ཀྱི་ ཡི་རྣམ་པ་སྡོམ་པའི་གནས། ཇི་ལྟར་ཕྱི་རོལ་ ན་ཇི་སྙེད་ཡོད་པའི་ཆོས་ཐམས་ཅད་ དེ་བཞིན་ནང་ ལུས་སེམས་ལ། སྡོམ་པའི་དེ་ཉིད་རབ་ཏུ་ཕྱེ་ ཞིང་གཞག་པར་བྱའོ།། ༈ ཕྱི་ནང་གི་ བོ་ལ་ ལ་བརྟེན་པ འི་བདེ་བ་ སྟོང་པ་དང་ཟུང་དུ་ཆུད་པས་ ཕྱག་རྒྱ་ཆེ། ཡེ་ཤེས་ རྡོ་རྗེ་ སྐྱེ་བའི་སྒོར་གྱུར་པས་ སྐྱེ་མཆེད་ རྫོགས་རིམ་གྱི་ཐབས་ལས་བྱུང་བས་ ཐབས་ཅན་ཉིད ༑ ཚུལ་ འདིས་ནི་གསང་བའི་སྙོམས་འཇུག་ བསྟན་ པས། ཕྱི་རོལ་ ཀྱི་ཐབས་ཤེས་རབ་ གཉིས་ ཀྱིས་ གཉིས་ སྙོམས་འཇུག་ བསྟན་པ་མེད། ཐུན་མོང་ལས་གྲགས་པའི་ སྐུ་གསུམ་ལུས་ཀྱི་ནང་དུ་ནི། འཁོར་ལོའི་ གྲུ་གསུམ་གྱི་ གཟུགས་ཀྱིས་ མཚོན་པར་ བརྗོད་པར་བྱ། སྐུ་གསུམ་ དབྱེར་མེད་དུ་ ཡོངས་སུ་ཤེས་ ཤིང་མངོན་དུ་བྱས་ པ་ནི། ངོ་བོ་ཉིད་ཀྱི་སྐུ་སྟེ་དེ་ཉིད་སྤྱི་བོ་ བདེ་བ་ཆེན་པོའི་འཁོར་ལོར་བརྗོད་ མདོར། རྒྱས་ ( ཁ ) ཆོས་ སྐུ་ དང་ ( ག ) ལོངས་སྤྱོད་ རྫོགས་པའི་སྐུ་དང༌། ( ཀ ) སྤྲུལ་པ འི་སྐུ་ དང༌། དེ་བཞིན་དུ་ཡང་བདེ་ཆེན་ ངོ་བོ་ཉིད་ཀྱི་སྐུ་

ཉིད ༑ ( ང )( ཀ ) སྐྱེ་གནས་ ལྟེ་བ་ ( ཁ ) སྙིང་ ( ཁ ) ། ( ག ) མགྲིན་ པ་ ( ང ) མགོ་བོར་ཡང༌། སྐུ་གསུམ་པོ་ དང་བཞི་པ་ ནི་རྣམ་པར་གནས། ཤིན་ཏུ་རྒྱས་བཤད་ མ་ལུས་པ་ཡི་སེམས་ཅན་གྱི ༑ ལུས་ སྐྱེ་བ འི་གཞི་ལྟེ་བ་ གང་ལ་བརྗོད་ པར་ བྱ་བ། གང་ གི་ ཕྱིར་ ལྟེ་བ་ སྤྲུལ་པ འི་འཁོར་ལོ། གནས་ པ་ བརྟན་ ཞིང་ལུས་སྤྲུལ་པའི་ ཕྱིར། ལྟེ་བ་ དེ་ལ་སྤྲུལ་པའི་སྐུ་ཉིད་ དུ་འཇོག་པ་ ཡིན ༑ སངས་རྒྱས་སྤྲུལ་སྐུས་ གང་ གི་ ཕྱིར་

གདུལ་བྱ་ལ་ལམ་ བསྐྱེད་ པ་ དང་ རྣམ་འཕྲུལ་ སྤྲུལ་བྱེད་པའི ༑ སྐུ་ དེ་ ནི་སྤྲུལ་པ་ཅན་ཞེས་བརྗོད། སེམས་ གནས་གྱུར་པ་ ནི་ཆོས་ཀྱི་ སྐུའི་ རང་བཞིན་ཏེ། ཆོས་ཀྱི་སྐུ་ཡང་སྙིང་ཁར་འགྱུར་ ཏེ་སེམས་ཀྱི་རྟེན་ཡིན་པའི་ཕྱིར་རོ། །མངར་བ་ལ་སོགས་པའི་ རོ་རྣམས་དྲུག་གི་གཟུགས་ཅན་གྱི། བཟའ་བ་ ལ་ ངེས་པར་ལོངས་སྤྱོད་ པར་ནི་ བརྗོད་ པ་ནི། མགྲིན་པར་ལོངས་སྤྱོད་ ཀྱི་ འཁོར་ལོ་ སྟེ་དེ་ཉིད་ལོངས་སྐུ་ དང༌། སྤྱི་བོར་བདེ་བ་ཆེན་པོ་གནས་ ནི་ངོ་བོ་ཉིད་ཀྱི་སྐུའོ།། ༈ ཨེ་ཝྃ་ གི་ རྣམ་པ་ དང་འདྲ་བ་ལྟེ་བ་ རྒྱུ་མཐུན་ པའི་འབྲས་བུ་ ཉིད་ དོ། ། རྣམ་སྨིན་ གྱི་འབྲས་བུ་ནི་སྙིང་ཁ་ ཆོས་ཀྱི་འཁོར་ལོ་ལས། མགྲིན་པ་ ལོངས་སྤྱོད་ ཀྱི་འཁོར་ལོ་ནི་ སྐྱེས་བུས་བྱེད་པ འི་འབྲས་བུ་ ཉིད་ དོ། །སྤྱི་བོ་ བདེ་བའི་འཁོར་ལོར་དྲི་ མ་ མེད་ པའི་འབྲས་བུ་ ཉིད་ དོ། ། རྒྱུ་མཐུན་ པ་ལ་ སོགས་པས་རབ་ ཏུ་ ཕྱེ་བའི། འབྲས་བུ་རྣམ་པ་བཞི་ ནི་ནང་དུ་འཁོར་ལོ་བཞི་ལ་སྡོམ་ ཞེས་བརྗོད་ དེ་མདོར་བསྟན། ༈ །རྒྱས་བཤད་ནི་འོག་སྒོའི་ ལས་ཀྱི་རླུང་གིས་ ལྟེ་བའི་གཏུམ་མོ་ བསྐུལ་བ་ཡིས། ལས་ ཀྱི་འབྲས་བུ་བདེ་བ་ ལ་ ནང་གི་ བཅོམ་ལྡན་ཤེས་རབ་ མ་ལྟེ་བར་ལོངས་ སྤྱོད་ པས་རྒྱུ། ཇི་ལྟར་བྱས་པ་དེ་བཞིན་ དུ་ སྤྱོད། པའི་ཕྱིར་རྒྱུ་དང་འདྲ་བས་ལྟེ་བ་ལ། རྒྱུ་མཐུན་ པའི་འབྲས་བུ་ ཞེས་ནི་རབ་ཏུ་བསྒྲགས ༑ རྩོལ་བའི་ ལས་ཆུང་ ཞིང་མྱོང་བའི་ འབྲས་བུ་ཆེ་བའི་ཕྱིར། རྣམ་པར་སྨིན་ པའི་འབྲས་བུ་ནི་རྒྱུ་མཐུན་ པ་དེ་ལས་བཟློག་ པས་སྙིང་ཁའོ།།རྫོགས་རིམ་གྱི་ རྣལ་འབྱོར་ གྱིས་དྲི་མ་ དག་ པ་སྤྱི་བོར་མངོན་དུ་བྱེད་པའི་ ཕྱིར་ སྤྱི་བོར་ དྲི་ མ་ མེད་ པའི་འབྲས་བུ་ ཉིད་ དོ། །རོ་དྲུག་གིས་རོ་འཛིན་གྱི་བདེ་བ་ བསྐྱེད་པ འི་ཕྱིར་མགྲིན་པར་ སྐྱེས་བུས་བྱེད་པ འི་འབྲས་བུ་ ཉིད་ དོ། ༈ ། གང་ གི་ ཕྱིར་ ལྟེ་བ་ སྤྲུལ་པ་ གཏུམ་མོས་མི་འཚིག་པས་ གནས་ པ་ བརྟན་ པའི་ ཕྱིར། ལྟེ་བ་ སྤྲུལ་བའི་འཁོར་ལོར་ ནི་ གནས་བརྟན་

པའི་སྡེ་པ་ ཉིད་ དོ། ། ཆོས་ ལྔ་བདེན་པར་འདོད་པ་ ནི་སྨྲ་བ ར་འདོད་པའི་རྟོག་པ་ལ ས་བྱུང་བའི་ཕྱིར། རྟོག་པའི་གནས་སྙིང་ཁ་ ཆོས་ཀྱི་འཁོར་ལོར་ཐམས་ཅད་ཡོད་ སྨྲའི་སྡེ་པའོ། ། གང་ གི་ ཕྱིར་མགྲིན་པར་ རོ་དྲུག་པོ་ ཀུན་ གྱིས་ བཀུར་ བའི་ ཕྱིར། མགྲིན་པ་ ལོངས་སྤྱོད་ ཀྱི་ འཁོར་ལོར་ཀུན་ གྱིས་ བཀུར་ བའི་སྡེ་པ་ ཉིད་ དོ། ། གང་ གི་ ཕྱིར་བདེ་ཆེན་ གྱི་འཁོར་ལོ་ མགོར་གནས་ པ་བྱང་ཆུབ་ཀྱི་སེམས་ཕལ་ཆེ་འཛིན་ པས། བདེ་བའི་འཁོར་ལོར་དགེ་འདུན་ ཕལ་ ཆེ ན་པའི་སྡེ་པའོ། ། སྡེ་པ་ ལ་ནི་ཀམ་ཟེར་ལ་ནིས་ཙི་ཏ་ངེས་པ་ཀཱ་ཡ་སྐུ་ལ་འཇུག་པས་སྡེ་པ་ ཞེས་བྱ་སྐུ་རུ་བརྗོད། མའི་ ལྟོ་བ་ དགེ་འདུན་གྱི་ གནས་སུ་བརྗོད་པར་བྱ། བུ་ཚ་མའི་ སྐྱེ་གནས་ ལས་ཕྱིར་འབྱུང་བར་འདོད་པས་ འདོད་ཆགས་ དང་ བྲལ་བར་འགྱུར། མངལ་གྱི་ཕྲུ་མ་ གྱོན་པ་ནི་ ཆོས་གོས་ ཀྱི་དོད་ ཉིད། དེ་བཞིན་མ་ནི་མཁན་མོ་ཉིད། མགོ་བོར་ཐལ་མོ་སྦྱར་ ནས་སྐྱེ་ བ་ ནི་ ཕྱག འཚལ་བ་ཉིད་དོ། །མངལ་ནས་རིམ་གྱིས་ཕྱིར་ འགྲོ་བའི་བྱ་བ་ ནི་ ཁྲིམས་ཀྱི་གནས་ ལ་རིམ་གྱིས་སློབ་པའོ། །རབ་བྱུང་བསྙེན་རྫོགས་ཀྱི་ཚེ་ སྔགས་ཀྱི་བཟླས་པ་ མཁན་པོའི་རྗེས་ཟློས་ཀྱི་དོད་ནི་བུ་ཚ་སྐྱེ་བའི་ཚེ། ཨ་དང་ཧཾ་ ཞེས་འདོན་པའོ། །དེའི་རྒྱུ་མཚན་ནི་ལྟེ་བ་ སྐྱེ་གནས་འཁོར་ལོའི་ དབུས་ན་ཡི་གེའི་ རྣམ་པ་ཨ་ གནས། སྤྱི་བོ་ བདེ་ཆེན་གྱི་ཡང་ དབུས་ན་ཡི་གེའི་ རྣམ་པ་ཧཾ་ ཡོད་ལ་དེ་གཉིས་རྩ་དབུ་མས་སྦྲེལ་བ་ལ་སེམས་ཆགས་པས་ཨ་ཧཾ་ཞེས་བརྗོད་ལ་ཨ་ཧཾ་ནི་བདག་གོ ཁྱིམ་པའི་རྟགས་དོར་བས་ གཅེར་བུ་སྐྲ་དང་ཁ་སྤུ་བྲེགས། ཨ་ཧཾ་གི་ སྔགས་འདོན་སྐྱེས་པ འི་ཕྱིར་རང་བྱུང་གི་ དགེ་སློང་ཉིད། ཆོས་མཐུན་ འདི་དག་ གི་ རྐྱེན་གྱིས་སེམས་ཅན་རྣམས། སངས་རྒྱས་ སྤྲུལ་སྐུ་ ཉིད་དུ་ཐེ་ཚོམ་མེད། མངལ་གྱི་གནས་སྐབས་ཀྱི་ ཟླ་བ་བཅུ་ཡང་ བྱང་ཆུབ་སེམས་དཔའི་ ས་ བཅུ་ རྣམས་ཉིད་ དང་འདྲ་ལ་ཟླ་བ་བཅུ་རྫོགས་པའི། སེམས་ཅན་ སྐྱེས་པ་ནི་སངས་རྒྱས་ ས་བཅུའི་དབང་ཕྱུག་གོ།

༈ དེ་ནས་རྣལ་འབྱོར་མ་བདག་མེད་མ་ལ་སོགས་པའི་ལྷ་མོ་ཐམས་ཅད་ལ་འདི་ལྟ་སྟེ། ས་ སྤྱན་མ་ ལྟེ་བ་ དང༌། ཆུ་ མཱ་མ་ཀཱི་ སྙིང་ཁ་ དང་ ༑ མེ་ གོས་དཀར་མོ་ མགྲིན་པ་ དང༌། རླུང་ སྒྲོལ་མ་ སྤྱི་བོ་ དང༌། ཁྲོ་གཉེར་ཅན་ ལྟེ་བའི་འོག་གི་མེའི་འཁོར་ལོ་རྩིབས་གསུམ་པ་ དང༌། ཙུནྡྷ་ དེའི་འོག་གི་རླུང་འཁོར་ལོ་རྩིབས་དྲུག་པ་ དང་ ༑ པརྞ་རི་ཁྲོད་མ་ རྩ་ཕྲན་གྱི་ཚོགས་ དང༌། འོག་ ཏུ་གཟིགས་པའི་ ཞལ་མ་ མཁའ་སྤྱོད་མ་སྟེ་སྤྱི་བོའི་ཧཾ་ཤུགས་ཀྱིས་བསྟན་པ་སྟེང་ཞལ་མ། ས་སྤྱོད་མ་སྟེ་ལྟེ་བའི་ཨ་ དང༌། དེ་དག་ལ་སོགས་པ་རི་རབ་ཀྱི་རྡུལ་ཕྲ་རབ་དང་མཉམ་པའི་ འཇིག་རྟེན་དང་འཇིག་རྟེན་ལས་འདས་པའི་ རྣལ་འབྱོར་མ འམ་ནང་དུ་ལུས་རི་རབ་དང༌། རྡུལ་བ་སྤུ་དང་མཉམ་པའི་རྩ་ཕྲན་བྱེ་བ་ཕྲག་ཕྱེད་དང་བཞིའོ།། རྣམས་ ཀྱིས་སེམས་ཅད་སངས་རྒྱས་སུ་སྟོན་པའི་ ཚིག་འདི་དག་ཐོས་ནས་ སམ་རྫོགས་རིམ་གྱི་ཐབས་ཀྱིས་བྱང་ཆུབ་ཀྱི་སེམས་ཕབ་པས་ མཆོག་ཏུ་ངོ་མཚར་དུ་གྱུར་ཅིང༌། བརྒྱལ་བ་དང༌། སྐྲག་པ་དང༌། ས་ལ་འགྱེལ་བ་དང༌། འདར་བར་གྱུར་ཏོ། ། སེམས་མ་བཟོད་པའི་ཁྱད་པར་རམ་འོད་གསལ་ལ་ཐིམ་པའོ། །འོད་གསལ་ལས་ཟུང་འཇུག་ཏུ་བསླང་བའི་ཕྱིར་ ཡང་རྡོ་རྗེ་ཅན་གྱིས་ལྷ་མོ་དེ་རྣམས་ཐམས་ཅད་ལ་གཟིགས་ནས་བསླང་བའི་ཕྱིར་ཡང་དག་པར་བསྟོད་པ། ས་ རླུང་ དང་ཆུ་ རླུང་དང་ རླུང་ གི་རླུང་དང་ བྱིན་ཟ་ མེ་ ཡི་ ཡི། ལྷ་མོ་ བདེ་བའི་ སྣོད་ཅན་ བཞི་པོ་ ཁྱེད་ཉིད་ལ། དམན་པའི་ཡུལ་མ་ཡིན་པས་ གང་ཞིག་སུས་ཀྱང་མི་ཤེས་པ། ། དེ་ཉིད་ང་ཡིས་སྤྲོ་ཡིས་ཉོན། །བཅོམ་ལྡན་འདས་ཀྱི་གསུང་ མྱོང་ལ་རང་བཞིན་མེད་པས་ རྨི་ལམ་ལྟ་བུ་ཉེ་བར་ཐོས་ནས། དེ་རྣམས་ཐམས་ཅད་ ཟུང་འཇུག་ཏུ་ལངས་པས་ སྲོག་རྙེད་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། །སེམས་ཅན་རྣམས་ནི་ གདོད་ནས་སེམས་ཀྱི་རང་བཞིན་སྤྲོས་པ་དང་བྲལ་བས་རང་བཞིན་ལྷུན་གྲུབ་ཀྱི་ སངས་རྒྱས་ཉིད། འོན་ཀྱང་གློ་བུར་ ཀྱི་ དྲི་མ་ ཉོན་མོངས་པ ས་བསྒྲིབས་

པས་སེམས་ཅན་དུ་སྣང༌། སྒྲིབ་པ་ དེ་ཉིད་ ཐབས་ཀྱིས་ བསལ་ནས་ རྟོགས་པ་མངོན་གྱུར་གྱི་ སངས་རྒྱས་ཉིད་ འགྲུབ་བོ།། ༈ ལྷ་མོས་གསོལ་བ། བཅོམ་ལྡན་འདས་དེ་དེ་བཞིན་ཏེ། གློ་བུར་གྱི་དྲི་མས་བསྒྲིབས་པས་ བདེན་པ་མ་མཆིས་ཤིང་ ཆོས་ཉིད་སྤྲོས་པ་དང་བྲལ་བས་ རྫུན་པ་མ་མཆིས་སོ། ༈ །བཅོམ་ལྡན་འདས་ཀྱིས་བཀའ་སྩལ་པ། ( ཀ ) དཔེར་ན་ གང་ ( ག ) གིས་ ( ཁ ) མི་ཤེས་པའི་འཇིག་རྟེན་པ། ( ང ) བཙན་དུག་ཟོས་པས་ འཆི་བའམ་ བརྒྱལ་བར་འགྱུར། རྨོངས་ པ་ སྤངས་ པའི་ དེཉིད་ ཤེས་པའི་ ཡིད་ཀྱིས་ནི། དུག་ དེ་ཡི་ སྐྱོན་གྱི་ དེ་ཉིད་ཡོངས་སུ་གཅོད། དཔེ་ དེ་བཞིན་ དུ་ཉོན་མོངས་པ་ ཞི་བའི་ཐབས་ཤེས་ཤིང༌། ཀྱེ་ཡི་རྡོ་རྗེ་ངལ་བསོས་ ཤིང་ཉམས་སུ་བླངས་ ན། མ་རིག་ པ་ལ་ སོགས་པ་ རྟེན་འབྲེལ་བཅུ་གཉིས་ཀྱི ས་མི་འཛིན་ཅིང༌། གཏི་མུག་ལ་སོགས་ པ་ཉོན་མོངས་པའི་ འཆིང་བས་ འཆིང་བ་ མིན་ ཏེ་གྲོལ་ལོ།། ༈ རང་དང་རང་གི་ སེམས་ཉིད་ རྟོགས་པ་ལས། གཞན་པའི་སངས་རྒྱས་མེད་པས་རྟོགས་བྱའི་རང་བཞིན་ལྷུན་གྲུབ་ཀྱི་ སངས་རྒྱས་མ་ཡིན་ པའི་ སེམས་ཅན་ནི། གཅིག་ཀྱང་ཡོད་པ་མ་ཡིན་ནོ། ། ན་ར་ཀ་དམྱལ་ཞིང་གཏུབ་པས་ དམྱལ་བ་ པྲེ་ཏ་ཁ་ཟས་ཡིད་ལ་བཏགས་པས་ ཡི་དྭགས་ ཏིར་ཛ་ཀ་བྱོལ་ཞིང་འགྲོ་བས་ བྱོལ་སོང་དང༌། དེ་ཝ་ཆང་དང་བཅས་ཤིང་བཀུར་བར་འོས་པས་ ལྷ་དང་ ཨ་སུ་ར་ཆང་མེད་པས་ ལྷ་མིན་ མ་ནུ་ཤ་ཡིད་ཤས་ཆེ་བས་ མི་རྣམས་དང༌། དམན་པ་ བཤང་བའི་སྲིན་བུ་ལ་སོགས་པ། མཆོག ལྷ་དང་ལྷ་མ་ཡིན་གྱི་ སེམས་རང་བཞིན་གྱིས་སངས་རྒྱས་ཡིན་ ཡང༌། བདེ་བ འི་ཆོས་ཉིད་ གང་ཕྱིར་མི་ཤེས་པ འི་ཕྱིར་སེམས་ཅན་དུ་སྣང་ལ། ཆོས་ཉིད་དབྱེར་མེད་པས་ རྟག་ཏུ་རང་བཞིན་བདེ་བ་ཅན་ ཏེ་སངས་རྒྱས་ཉིད་དོ། ༈ །དེས་ན་ཕྱི་རོལ་དུ་ འཇིག་རྟེན་ཁམས་ནི་གང་དུ་ བཙལ་ ཡང༌། སངས་རྒྱས་ སེམས་ལས་ གཞན་དུ་རྙེད་ པར་ མི་འགྱུར་ ཏེ་རྟོགས་ན། སེམས་ནི་རྫོགས་པའི་སངས་རྒྱས་ཉིད་ དོ། །དེས་ན་སེམས་ལས་ སངས་རྒྱས་གཞན་དུ་བསྟན་པ་མེད། །གདོལ་བ་ ཤན་པ་ སྨྱིག་ མ་མདའ་

མཁན་ལ་སོགས་པ། གསོད་ པའི་ དོན་ འབའ་ཞིག་ དོན་ཏུ་ གཉེར་ཞིང་ སེམས་པ་པོ་ ཉ་པ་ལ་སོགས་པ། དེ་རྣམས་ ཀྱིས་ཀྱང་ ཀྱེ འི་ རྡོ་རྗེ འི་ཐབས་འདི་ ཤེས་ན། སངས་རྒྱས་ འགྲུབ་ པར་ འགྱུར་ བ་ འདི་ལ་ཐེ་ཚོམ་མེད་ དོ། །དོན་ལ་ཤེད་མ་བྱེ་བའི་ བྱིས་པ་མི་ཤེས་པ འི་བློ་ ས་བསྒྲིབས་པ། འདི་ཡིས་འགྲོ་བ འི་ལམ་དང་ཚུལ་ མི་ཤེས་པ་ ས། འགྲོ་བ་ རིགས་ དྲུག་གི་སྲིད་པའི་མཐར། གང་ཞིག་རྨོངས་པ་ དེ་རྒྱུན་མི་འཆད་པར་ འཁོར་བར་འགྱུར་ རོ།། ༈ རྡོ་རྗེ་སྙིང་པོ་སྙིང་རྗེ་ཆེ་ ཞེས་བོས་ནས། ཀྱེ་ཡི་རྡོ་རྗེའི་ཐབས་ འདི་ རྙེད་ནས། སྒྲུབ་པ་པོ་ གང་ཞིག་ གིས་ ཡུལ་ དང་ཡུལ་ཅན་གྱི་རྟོག་པ་ རྣམས་རྣམ་ པར་ སྦྱོང་བ། དེས་ནི་བླ་ ན་ མེད་ པ་སངས་རྒྱས་ཀྱི་གོ་འཕང་ རྙེད་པར་འགྱུར། ༈ །རྡོ་རྗེ་སྙིང་པོས་གསོལ་བ། ས་ དག་པ་ ནི་པུཀྐ་སཱིར་བཤད་པ། གང་ཕྱིར་གཏི་མུག་ ཀྱང་སྦྱང་དཀའ་བ་ སྲ་བ་ ས་དང་འདྲ་བ་ ཉིད། སྐུ་ ལུས་ ནི་རྣམ་སྣང་ཉིད་ དུ་ གསུངས་པ འི་ཕྱིར་རྣམ་སྣང་གིས་འདེབས་པར་རིགས་ན་རྒྱུ་མཚན། ཇི་ལྟར་མི་བསྐྱོད་ པ་ ཕྱག་རྒྱ ར་མཆི་བ་ ལགས། བཅོམ་ལྡན་འདས་ཀྱིས་བཀའ་སྩལ་པ། མི་བསྐྱོད་པ་ སེམས་སྤངས་ནས་ནི་ རྣམ་སྣང་ ལུས་ཀྱིས་ནི་ རྒྱས་བཏབ་ན་ལུས་བེམ་པོ་གཉིས་རྩེག་གིས་སྔར་བས། མཛེས་པ འི་ཆོས་ གཞན་དུ་མི་འགྱུར་རོ ༑ ༑ ད ེའི་ ཕྱིར་རྣམ་པར་སྣང་མཛད་ ལུས་ཀྱི་ངོ་བོ་པུཀྐ་སཱི་ལ་ སེམས་ ཀྱི་ངོ་བོ་མི་བསྐྱོད་པས་བཏབ་པས། སྐུ་ལ་ཐུགས་ཀྱི་ཕྱག་རྒྱས་གདབ་ པར་འགྱུར་རོ། ། རྡོ་རྗེ་སྙིང་པོས་གསོལ་བ། ཆུ་ཁམས་ དག་པ་ རི་ཁྲོད་མར་བཤད་པ་ དང༌། མི་བསྐྱོད་ པའང་ ཁུ་བ་ ཆུ འི་གཟུགས་ཅན་ཉིད་ ལགས་པས། གཙོ་བོ་ ཞེས་བོས་ནས། མི་བསྐྱོད་ པའི་ ཕྱག་རྒྱས་ནི། རི་ཁྲོད་མ་ལ་ཕྱག་རྒྱར་རིགས་ ན་རྣམ་སྣང་གིས་རྒྱས་འདེབས་པ་ཅི་ལགས། བཅོམ་ལྡན་འདས་ཀྱིས་བཀའ་སྩལ་པ། ལུས་ རྣམ་སྣང་ སྤངས་ནས་ནི་སེམས་ མི་བསྐྱོད་ ཀྱིས་ནི་ བཏབ་ན་སེམས་ཉིས་རྩེག་གིས་ལུས་སེམས་ཟུང་འཇུག་ཏུ། གནས་པ་གཞན་དུ་མཐོང་ བར་ མི་འགྱུར།

དེ འི་ ཕྱིར་སེམས་ ཀྱི་ངོ་བོ་རི་ཁྲོད་མ་ལ་ ནི་གཏི་མུག་ དག་པ་སྐུ་རྣམ་སྣང་གི་ཕྱག་རྒྱར་ འགྱུར་ བ་ནི། ཐུགས་ལ་ སྐུ་ གཏི་མུག་ གི་ ཕྱག་རྒྱས་གདབ་ པའོ། ། རྡོ་རྗེ་སྙིང་པོས་གསོལ་བ། མེ་ དག་པ་ ནི་གདོལ་པ་མོར་བཤད་པ་ དང༌། འདོད་ཆགས་ འོད་དཔག་མེད་ཀྱང་མེ་དག་པས་འོད་དཔག་མེད་ཀྱི་ ཕྱག་རྒྱས་གདོལ་པ་མོ་ ལ་འདེབས་པར། རིགས་ཏེ་ཕྱག་རྒྱ་གཞན་ རིན་འབྱུང་རིགས་པ་ མིན་ན། རྒྱུ་མཚན་ ཇི་ལྟར་རིན་ཆེན་ འབྱུང་ལྡན་ ཕྱག་རྒྱ ར་འགྱུར་བ་ ལགས། བཅོམ་ལྡན་འདས་ཀྱིས་བཀའ་སྩལ་པ། གང་ གི་ ཕྱིར་ སེམས་ལ་ འདོད་ཆགས་ ཡོད་པའི་ལུས་ལ ཁྲག་ འབྱུང་བར་ བཤད་པ། ཁྲག་ དང་སེར་སྣ་དག་པ་ ནི་རིན་ཆེན་འབྱུང་གནས་ཉིད་ ཡིན་ལ། དྲོད་ མེ་ ནི་ འབྲས་བུ་བདེ་བ་དང་ ཁྲག་གི་རང་བཞིན་ བསྐྱེད་པའི་ ཕྱིར། རྒྱུ་ འདོད་ཆགས་ ཀྱི་ངོ་བོ་གདོལ་པ་མོ་ལ་འབྲས་བུ་ སེར་སྣའི་ཕྱ་རྒྱས་གདབ་ པ་ནི་རྒྱུ་ལ་འབྲས་བུའི་ཕྱག་རྒྱའོ། ། རྡོ་རྗེ་སྙིང་པོས་གསོལ་བ། གང་ཕྱིར་གཡུང་མོ་ ནི་ རླུང་ དག་པ་ ཉིད་དེ། དོན་ཡོད་ གྲུབ་པར་ རླུང་ དག་པའི་ གི་གཟུགས་ཅན་ཉིད། དོན་ཡོད་ གྲུབ་པའི་ ཕྱག་རྒྱས་གཡུང་མོ་ལ། གཙོ་བོ་ ཞེས་བོས་ནས་ ཕྱག་རྒྱར་རིགས་པར་འགྱུར་ ན་འོད་དཔག་མེད་ཀྱིས་འདེབས་པ་ཅི་ལགས། བཅོམ་ལྡན་འདས་ཀྱིས་བཀའ་སྩལ་པ། རྒྱུ་ འདོད་ཆགས་མ་གཏོགས་ པ་འབྲས་བུ་ ཕྲག་དོག་ནི། གཞན་དུ་འབྱུང་བ་མ་ཡིན་ཏེ། དེ འི་ ཕྱིར་ རྒྱུ་ འདོད་ཆགས་ ཀྱི་ ཕྱག་རྒྱ་ འོད་དཔག་མེད་ཀྱི་ ཡིས། མཁས་པས་ ང་འབྲས་བུ་ཕྲག་དོག་གི་ངོ་བོ་ གཡུང་མོ་ ལ་ ཕྱག་རྒྱས་གདབ་ པར་གསུངས་པ་ནི་འབྲས་བུ་ལ་རྒྱུའི་རྒྱའོ།། ༈ གང་ཕྱིར་གཟུགས་ དང་ ནི་སྲ་བ་ དག་པ་ ཉིད་ ནི། དཀར་མོ་ གཽ་རཱི་དང་རྣམ་པར་ སྣང་མཛད་ དུ་ གསུངས་པ་ཉིད། སྔ ར་གསུངས་ པ་ ཉིད་ཀྱི་རིམ་པ་ཡིས། སེམས་ཀྱི་བདག་པོས་ མི་བསྐྱོད་པའི་ ཕྱག་རྒྱས་གདབ་ ལུས་ལ་སེམས༑ དེ་ཉིད་ ཀྱི་ རིམ་པས་ཆོམ་རྐུན་མ་ ལ་རྣམ་སྣང་སེམས་ལ་ལུས། དེ་བཞིན་ དུ་ རོ་ལངས་མ་ ལ་རིན་འབྱུང་རྒྱུ་ལ་འབྲས་བུ་

ཉིད་དང༌། དེ་ཡི་རིགས་པས་གྷསྨ་རཱི་ ལ་འོད་དཔག་མེད་འབྲས་བུ་ལ་རྒྱུ། དེ་ལྟར་རིགས་དང་རིགས་བདག་ཕྱིན་ཅི་ མ་ལོག་པ་ འམ་རྒྱུ་འབྲས་ལ་སོགས་པ་ཕན་ཚུན་བཟློག་པ་ ལས་ཕྱག་རྒྱའོ།། ༈ ཡུལ་ ཀྱེ་ཡི་རྡོ་རྗེ་ ( ཀ ) རྡོ་ ( ག ) རྗེ འི་དམ་ཚིག་ འཛིན་ པ། ཡུམ་དང་ སྙོམས་འཇུག་ ཏུ་ གནས་པའི་ལྷ་ ཉི་ཤུ་རྩ་བཞི་ ཉིད་ལ། དགོས་པ་ སེམས་ཅན་ གྱི་ དོན་ གྱི་ ཕྱིར་གཏོར་མ འི་ཆོ་ག་ ཆེ ན་པོ། ( ཁ ) དེ་ལ་ ཞུ་བ་པོ་ བདག་མེད་མས་ཞུས་ ( ང ) པ། ༈ བདག་མེད་མའི་བྷ་ག་ ཨེ་ཝྃ་ གི་ རྣམ་པར་ མཉམ་པར་སྦྱོར་བས་ བཞུགས་ནས་ནི། དངོས་གྲུབ་ལ་བར་དུ་གཅོད་པར་བྱེད་པའི་ བགེགས་དང་ལོག་པར་འདྲེན་པ འི་འབྱུང་པོ་རྣམས་ ལས། སེམས་ཅན་ སྒྲུབ་པ་པོ་ རྣམས་ཀྱི་སྲོག་བསྲུང་ བའི་ ཕྱིར། སྟོན་པ་ རྡོ་རྗེ་སེམས་དཔས་གཏོར་མ་བསྟན།། ༈ ཨོཾ་ཨིནྡྲ་ དབང་པོ། ཛ་མ་ གཤིན་རྗེ། ཛ་ལ་ ཆུ་ལྷ། ཛཀྑ་ གནོད་སྦྱིན། བྷཱུ་ཏ་ འབྱུང་པོ། བཧྣི་ མེ་ལྷ། བཱ་ཨུ་ རླུང་ལྷ། རཀྑ་ སྲིན་པོ། ཙནྡྲ་ ཟླ་བ། སུཛྫ་ ཉི་མ། མཱ་ད་ སའི་ལྷ། པཱཔྤ་ ཚངས་པ། རྐང་འོག་ན་གནས་པའི་ཀླུ་བརྒྱད། ཏ་ལ་པཱ་ཏཱ་ལེ་ཨཊྚ་སཔྤ་སྭཱཧཱ། འདི་ ཨི་དཾ་བ་ལིཾ་ གཏོར་མ། བྷུཉྫ་ ཟོ། ཛི་གྷ་ སྣོམས། ཕུལླ་ མེ་ཏོག དྷུ་པྤ་ སྤོས། མཱཾ་ས་ ཤ་ཆེན། པིཾ་གྷ་ ཉ་ཤ ཨམྦྷ་ བདག་ག ིསཔྤ་ ཐམས་ཅད༑ ཀཛྫ་ དོན། སཱ་དྷ་ བསྒྲུབས་ཤིག ཁནྟི་ཁུ་ནི་ བཟོད་པར་གསོལ། ཕེ་ཌ་གཱ་ད། གནོད་པ་སོལ་ཅིག ཨོཾ་ཨ་ ཨའི་ཡི་གེ་ནི། ཀཱ་རོ་མི་ཁཾ་ སྒོའོ། ། སརྦ་དྷརྨྨཱ་ ཆོས་ཐམས་ཅད་ཀྱི། གདོད་མ་ནས་ ཎཱཾ་ཨཱདྱ་ནུཏྤནྣ་ མ་སྐྱེས་པའི་ཕྱིར། ཏྭཱཏ། ཨོཾ་ཨཱཿཧཱུྃ་ཕཊ་སྭཱ་ཧཱ། ༈ གལ་ཏེ་ ཚུལ་ འདིས་གཏོར་མས་འབྱུང་པོ་ཐམས་ཅད་མཆོད་པར་བྱེད་ན། རྣལ་འབྱོར་པ་རྣམས་ བདེ་བ་དང་ ལེགས་པར་འགྱུར་རོ། ། རྣལ་འབྱོར་པ་ དེ་རྣམས་ལ་ ལུས་སེམས་ལ་ བདེ་བ་ ཁ་ན་མ་ཐོ་བའི་ དྲི་མ་མེད་པ་དང༌། འཇིག་རྟེན་ལས་འདས་པའི་ ལྷ་མོ་རྣམས་དང༌། འགྲོ་བ་ ཡོན་ཏན་དང་ལོངས་སྤྱོད་ཀྱིས་ རབ་ཏུ་འབྱོར་བ་དང་ དང་ལྡན་པ་ རྣམས་དགའ་ བས་དངོས་གྲུབ་སྟེར་ བར་འགྱུར་

རོ ༑ ༑ གལ་ཏེ་ ཚུལ་ འདིས་ གཏོར་མའི་མགྲོན་ འབྱུང་པོའི་ཚོགས་ཀྱི་ཕྱིར་ དུས་ རྟག་ཏུ་གཏོར་མ་བྱིན་ན། འགྲོ་བ་ དབང་ དུ་བྱ་བ་ དང༌། དྲག་པོ་ མངོན་སྤྱོད་ ཀྱི་ལས་ དང༌། དགྲའི་ དཔུང་དང་ སྡེ་འཇིག་པ་དང༌། དགྲ་བོ་གནས་གཞན་དུ་ བསྐྲད་པ་དང༌། གདུག་པ་ཅན་ གསད་པ་དང༌། བསྒྲུབ་བྱ་རང་གི་རྩར་ དགུག་པ་དང༌། ནད་ལ་སོགས་པ་ ཞི་བ་དང༌། ཚེ་ལ་སོགས་པ་ རྒྱས་པར་ཡང་འགྱུར་རོ།། ༈ རྡོ་རྗེ་སྙིང་པོས་གསོལ་བ། འདེབས་བྱེད་ཀྱི་ ཕྱག་རྒྱ་གང་གིས་མཁའ་སྤྱོད་མ་

ལ་འདེབས། རིགས་བདག་ གང་གི་ཕྱག་རྒྱས་ས་སྤྱོད་མ་ ལ་འདེབས། གཙོ་བོ་ ཞེས་བོས་ནས་ བདག་གིས་སྔར་ རྒྱུ་མཚན་ མ་འཚལ། བཅོམ་ལྡན་ འདས་ ཇི་ལྟར་ཕྱག་རྒྱ ས་གདབ་པར་ བགྱི།། ༈ བཅོམ་ལྡན་འདས་ཀྱིས་བཀའ་སྩལ་པ། སྐུ་གསུང་ཐུགས་ཀྱི་ གསང་ བ་ གསུམ་ བདག་མེད་མའི་ འཁོར་ལོའི་དབུས་སུ་ནི། སྐུ་གསུང་ཐུགས་ ཀྱི་ལྷ་མོ་གསུམ་དུ་ སུ་ཕྱེ་བ་ལས། མཁའ་སྤྱོད་མ་ སྟེང་དང་ ས་སྤྱོད་མ་ འོག་དང་ བདག་མེད་མ་ དབུས་གནས་ཀྱི། འཁོར་ལོའི་དབུས་སུ་ རིམ་པ་གསུམ་དུ་ རྣམ་པར་གནས། གནས་ས་འོག་ཏུ་སྤྱོད་པས་ ས་སྤྱོད་སྐུ་ རྣམ་པར་སྣང་མཛད་ཀྱི་ ཡི་ཕྱག་རྒྱ་ཅན། ཞལ་སྟེང་དུ་གཟིགས་པས་ སྟེང་ཞལ་ ངོ་བོ་ལུས་དག་པས་ སྐུ་ཡི་རྡོ་རྗེ་མ། གནས་མཁའ་ལ་སྤྱོད་པས་ མཁའ་སྤྱོད་འདོད་ཆགས་ འོད་དཔག་མེད་ཀྱི་ ཕྱག་རྒྱ་ཅན། ཞལ་འོག་ཏུ་གཟིགས་པས་ འོག་ཞལ་ ངག་དག་པས་ གསུང་གི་རྡོ་རྗེ་མ། ཐུགས་ཀྱི་རྡོ་རྗེ་ མི་བསྐྱོད་པ་ ས་བདག་མེད་མ་ ལ་རྒྱས་འདེབས། སེམས་ དག་པ་མི་བསྐྱོད་པ་ ནི་བདག་མེད་ བའི་ངང་ ཚུལ་ཅན་ཉིད་ དོ། ། སེམས་ནི་ ལུས་ཀྱི་ དབུས་ སུ་ ཀྱི་གནས་སུ་སྟེ། དེས་ན་ རྡོ་རྗེ་ བདག་མེད་མ་ དཀྱིལ་འཁོར་གྱི་ དབུས་ སུ་ སྐྱེ་ བའམ་བཞུགས་པའོ།། དེ་གསུམ་ངོ་བོ་ཉིད་ལ་ངོ་བོ་ཉིད་ཀྱི་རྒྱའོ། ། ༈ རྒྱས་པར་རབ་ཏུ་ཕྱེ་བ་ལས། ། འདེབས་བྱེད་ཀྱི་ རིགས་ནི་རྣམ་པ་དྲུག་ཏུ་བརྗོད་ ཅིང༌། བསྡུ་ན་ རྣམ་གསུམ་ འབྲིང་ནི་ རྣམ་པ་ལྔ་ཉིད་ཀྱང༌། བཤད་ཀྱིས་རྣལ་འབྱོར་མ་ཉིད་ཉོན། ༈ སྦྱོང་བྱེད་རིགས་དྲུག་ནི་ མི་བསྐྱོད་རྣམ་སྣང་རིན་ཆེན་འབྱུང༌། འོད་ དཔག་མེད་ དོན་ཡོད་གྲུབ་པ་ ཕྲག་དོག་རྡོ་རྗེ་སེམས་ དཔའ་རྣམས་སོ། །སྦྱང་གཞི་དྲུག་ནི་ ཞེ་སྡང་གཏི་མུག་སེར་སྣ་དང༌། འདོད་ཆགས་ཕྲག་དོག་བདེ་བ་ ལ་ཞེན་པ་ དག འདིས་ནི་ སྦྱང་གཞི་དང་སྦྱོང་བྱེད་དུ་ རིམ་པས་བསྒོམ་པ་ཉིད་ ནི་རིགས་དྲུག་གོ །སྦྱོང་བྱེད་ རྡོ་རྗེ་སེམས་དཔའ་ དང་སྦྱང་གཞི་བདེ་བ་སྤྱི་ཁྱབ་ཏུ་བཏང་བས་ སྤངས་ན་ནི། ཕྱི་ནས་རིགས་ནི་རྣམ་པ་ལྔ

ར་འགྱུར་བ་ནི་འབྲིང་དུ་དབྱེ་བའོ། །སྦྱང་གཞི་ འདོད་ཆགས་ཞེ་སྡང་གཏི་མུག་ སྟེ་རྩ་བའི་དུག་གསུམ་དང་སྦྱོང་བྱེད་རིགས་གསུམ་ གིས། དེ་རྗེས་ རིགས་ རྣམ་པ་གསུམ་དུ་ འདུ་བར་ འགྱུར། སྦྱོང་བྱེད་ མི་བསྐྱོད་ སྦྱང་གཞི་ ཞེ་སྡང་ གི་ གཟུགས་ཅན་གྱི། ཐུགས་ཀྱི་བདག་པོ་ ནི་ རིགས་གཅིག་ ཏུ་འདུ་བ་ ཉིད་ དོ། ། ཞེ་སྡང་ དང་ཐུགས་ རྡོ་རྗེའི་བྱིན་རླབས་འདི་ ལས་ཕྱེ་ན། རིགས་ནི་དྲུག་དང་ལྔ་རུ་ འགྱུར་བར་ བརྗོད་ དོ།། ༈ ཀྱེའི་རྡོ་རྗེ་ལས་རྒྱུད་ཐམས་ཅད་ཀྱི་ རིགས་བདག་གི་ ཕྱག་རྒྱ་བསྡུས་པའི་དོན་ སྟོན་པ་ ཞེས་བྱ་བའི་ལེའུ་སྟེ་བཞི་པ ཤོ་ལོ་བརྒྱད་ཅུ་རྩ་གཅིག་ འོ།། །།༈ གང་ལ་ཞུ་བའི་ཡུལ་མི་བསྐྱོད་ཀྱེའི་རྡོ་རྗེའི་རྣམ་པ ་ཕྱག་ནི་བཅུ་དྲུག་ཞལ་བརྒྱད་པ། བདུད་བཞི་མནན་པས་ཞབས་བཞི་པ་ལ་འཇིགས་པ་པོ། བདུད་འཇོམས་པས་ དཔའ་བོ་ མིའི་ ཐོད་པ་ རློན་པ་ལྔ་བཅུ འི་ཕྲེང་བ་ཅན། ཟུང་འཇུག་མཚོན་པས་ བདག་མེད་མས་ནི་སྐུ་ལ་འཁྱ྄ུད། རུས་པའི་རྒྱན་ ཕྱག་རྒྱ་ལྔ་ནི་འཛིན་ པའི་ ལྷ་ ཀྱེའི་རྡོ་རྗེ་ ལ། ཞུ་བ་པོ་ བདག་མེད་མ་ནི་ཉིད་ཀྱིས་ཞུས། གང་ཞུས་ན་ལྷ་མོ་ བཅོ་ལྔས་ཡོངས་སུ་བསྐོར་བ་ཡི། བདག་གི་ དཀྱིལ་འཁོར་ འཁོར་ལོ་ཁྱོད་ ཀྱིས་བརྟག་པ་དང་པོའི་ལེའུ་བརྒྱད་པའི་སྐབས་སུ་ བཤད་ན ༑ ཁྱོད་ཀྱི་དཀྱིལ་འཁོར་ཇི་ལྟར་ལགས། གཙོ་བོ་ ཞེས་བོས་ནས་ བདག་གིས་སྔར་མ་འཚལ་ བས་བཤད་དུ་གསོལ་ཞེས་ཞུས་པའོ། ༈ །འདི་ལྟ་བུ་འབྱུང་བ་རྣམས་ལ་དགོས་པ་གསུམ། གདུལ་བྱ་འདོད་ཆགས་ཅན་གཞུག་པ། འབྲས་བུ་ཟུང་འཇུག་མཚོན་པ། མ་འོངས་པའི་གང་ཟག་ལ་དགའ་བ་བཞིའི་རྟོགས་པ་བསྐྱེད་པའོ། ། བདག་མེད་ མ་ལ་ ཙུམྦ་ན་མཛད་ནས། བདེ་སྟོང་ཟུང་དུ་ཆུད་པས་ རྡོ་རྗེ་ཐོད་པར་སྩལ་ནས་ནི། སྙིང་རྗེས་སེམས་ཅན་གྱི་དོན་མཛད་པས་ ལྷ་ཡིས་ ཡུམ་གྱི་ སྟ་ནམ་ ནུ་མ་ མཉེད་མཛད་དེ། ཉིད་ཀྱི་ དཀྱིལ་འཁོར་ཡང་དག་ པར་ རབ་ཏུ་དབྱེ་ བར་མཛད། འཁོར་ལོ་ གཞལ་ཡས་ཁང་གི་རྒྱུ་དང་རྣམ་པ་ ཇི་ལྟར་སྔར་ ལེའུ་བརྒྱད་པ་དང་བཅུ་པ་ལས་

གསུངས་པ་ དང་འདྲ་ལ། དོ་ཤལ་ དང་ དོ་ཤལ་ཕྱེད་པས་བརྒྱན་ ཞིང༌། མཚམས་ ཟུར་ བཞི་པ་ལ་སྒོ་བཞི་པ། །རྡོ་རྗེ འི་ སྲད་བུས་ བཞི་ ཡང་དག་ པར་ བརྒྱན་ ( ཀ ) པའོ། །དེར་རྒྱུ་རྡོ་རྗེ་འཆང་བསྐྱེད་པ་ནི་ཐ་མལ་གྱི་འདོད་ཆགས་འཇིག་པའི་ ( ག ) འདོད་ཆགས་ཆེན་པོ་རྗེས་ སུ་ ཆགས་པས། ལྷན་ཅིག་སྐྱེས་ པའི་ དག འ་བ འི་རང་བཞིན་ལས། བདག་མེད་མ་ ཁྱོད་དང་ལྷན་ཅིག་ ཏུ ་བཞིན་བཟང་མ། དེ་ལ་ དཀྱིལ་འཁོར་གྱི་ དབུས་སུ་ང་ ཀྱེའི་རྡོ་རྗེ། ཡོད་དེ་ མདོར། ( ཐ ) རྣམ་ཐར་བརྒྱད་ཀྱིས་ ཞལ་ རྒྱས་ བརྒྱད་པ་ལ་ བསྡུ་བ་བཞི་ ཞབས་བཞི་པ། སྟོང་ཉིད་བཅུ་དྲུག་གི་ ཕྱག་ནི་བཅུ་དྲུག་དག་གིས་བརྒྱན། ཉོན་མོངས་པ་ལ་སོགས་པའི་ངོ་བོ་ཚངས་པ་ལ་སོགས་པའི་ བདུད་བཞི་མཉམ་པར་མནན་པ་ཉིད། བདུད་བཞི་ འཇིགས་པ་ཡང་ནི་འཇིགས་པ ར་མཛད་པ་ པོ། ། ཨཱ་ལི་ཀཱ་ལི་ལྔ་བཅུ་དག་པས་མིའི་ མགོ་བོ་ རློན་པ་ལྔ་བཅུ འི་ཕྲེང་བའི་དོ་ཤལ་མཛད ༑ རང་བཞིན་གྱིས་འོད་གསལ་བའི་གདན་ ཉི་མར་བཞུགས་ཤིང་ སེམས་ཅན་ཀྱི་དོན་ལ་རོལ་བས་ རོལ་མོར་བཅས། ཆོས་ཀྱི་དབྱིངས་ལས་མི་འགྱུར་བས་ ཁ་དོག་ནག་པོ་ བདུད་སྐྲག་པར་མཛད་པས་ འཇིགས་པ་པོའི། ཕྲིན་ལས་སྣ་ཚོགས་དང་ལྡན་པས་ སྣ་ཚོགས་རྡོ་རྗེ་སྤྱི་བོར་འཛིན ༑ ཉིད་ཀྱི་ཞལ་ནས་ཧཱུྃ་ ཞེས་ སྤྲོ་ཞིང༌། ཤེས་རབ་ཕ་རོལ་ཕྱིན་པའི་ངོ་བོ་ ཐལ་བ་ ཆེན་པོ ས་ལུས་ལ་བྱུགས་པ་ཉིད། བདག་མེད་ མ་དང་ ལྷན་ཅིག་ དུ་ མཉམ་ པར་ སྦྱོར་ཞིང༌། ལྷན་སྐྱེས་ཀྱི་ དགའ་བ་ མངོན་དུ་བྱ་བའི་ཕྱིར་ཡབ་ཡུམ་ གཉིས་ ཀྱིས་སྒོ ་གཉིས་སྙོམས་ པར་ འཇུག་ པ་མཛད་ པས། རྣམ་རྟོག་གི་ རྦ་རླབས་མེད་པའི་ ཟག་མེད་ཀྱི་ བདེ་བ་ཐོབ། བདེ་བ་བདག་གིར་བྱས་སོ་ཞེས་ རློམ་སེམས་མེད་པའི་རང་བཞིན་ཅན། རྩ་བའི་ཞལ་ནི་ ཆོས་ཉིད་ལས་མི་འགྱུར་བས་ ནག་པོ་ཆེ། རང་བཞིན་གྱིས་རྣམ་པར་དག་པས་ གཡས་པ་ལ་ནི་ཀུནྡ་ དང་ མཚུངས་ པས་དཀར། སྙིང་རྗེས་རྗེས་སུ་ཆགས་པས་ གཡོན་པ་དམར་ཞིང་ ཞེ་སྡང་འཇོམས་པས་ ཆེར་འཇིགས་པ། བྱང་སེམས་ཀྱི་འགྱུར་བ་འགེགས་ཤིང་བདུད་སྐྲག་པར་མཛད་པས་

སྤྱི་བོའི་ཞལ་ནི་ མཆེ་བ་ གཙིགས་པ་ཅན། ཞལ་རེ་རེ་ལ་སྤྱན་གསུམ་གསུམ་ཡོད་པས་ སྤྱན་ནི་ཉི་ཤུ་རྩ་བཞིས་ཆེ ༑ ལྷག་མའི་ཞལ་ ལྟག་པའི་བཞི་ ནི་བུང་བ་བཞིན ་གནག་པའོ། ༈ ། ( ཅ ) གྲོང་ཁྱེར་ཉམས་དག འ་གཞལ་ཡས་ཁང་པ ར་ཁྱོད་དང་ང༌། ཐབས་ལྷན་ཅིག་སྐྱེ་པའི་ དགའ་བས་ ཡབ་ཡུམ་ ཤིན་ཏུ་རོལ་པ་ལས། ལྷ་མོ་ དཀར་མོ་དབང་པོའི་ཕྱོགས་ ཤར་དུ་ ཕྱུང་ནས། ཤར་གྱི་སྒོ་རུ་ཡང་དག་གནས། ཐབས་ བསྲུབ་ པ་ དང་བསྲུབ་པའི་སྦྱོར་བ་ལས། ལྷ་མོ་ ཆོམ་རྐུན་མ་ཡང་ཕྱུང་ནས་ནི། ཕྱུང་ནས་ལྷོ་ཡི་སྒོ་རུ་ནི། ཆོམ་རྐུན་མ་ནི་སྒོ་སྲུང་མ འི་ཚུལ། ཐབས་ བོ་ལ་ཀཀྐོ་ལ་སྦྱོར་བས། ལྷ་མོ་ རོ་ལངས་མ་ཡང་ཕྱུང་ནས་ནི། ཕྱུང་ནས་ནུབ་ཀྱི་སྒོ་རུ་ནི། བདུད་འཇོམས་མ འི་ཚུལ་དུ་ ནི་རྣམ་པར་གནས། ཐབས་ དགའ་བ་ཆེན་པོའི་སྙོམས་ པར་ འཇུག་ པ་ ལས། ལྷ་མོ་ གྷསྨ་རཱི་ཡང་ཕྱུང་ནས་ནི། ཕྱུང་ནས་བྱང་གི་སྒོ་ལ་ནི། བདུད་ འཇིགས་པའི་གཟུགས་ཅན་མ་ཉིད་ དུ་རྣམ་པར་ གནས། ཐབས་ཡབ་ཡུམ་ གཉིས་ཀྱིས་སྤྱོད་པའི་སྦྱོར་བ་ལས། ལྷ་མོ་ པུཀྐ་སཱི་ཡང་ཕྱུང་ནས་ནི། ཕྱུང་ནས་དབང་ལྡན་ བྱང་ཤར་གྱི་ མཚམས་སུ་ཡང༌། དྲག་པོའི་གཟུགས་ཅན་མ་ཉིད་གནས། ཡང་ནི་ ཐབས་ སྲུབ་པའི་སྦྱོར་བ་ཡིས། འཚེད་པ་ མེ འི་མཚམས་སུ་ ལྷ་མོ་ རི་ཁྲོད་མ། ལྷོ་ནུབ་ སྲིད་པོའི་མཚམས་སུ་ ལྷ་མོ་ གདོལ་པ་མོ། རླུང་ ནུབ་བྱང་ གི་མཚམས་སུ་ ལྷ་མོ་ གཡུང་མོ་ཉིད།། ༈ ( ཇ ) དེ་ནས་རྡོ་རྗེ་ འཆང་ཆེན་པོ་ལྷན་ཅིག་སྐྱེས་པའི་ ཆགས་ པ་ ཆེན་ པོའི་དབང་ ལས ༑ བཞུ་བས་ རིག་མར་ བདག་མེད་མ་དང་ བཅས་པ་ཁུ་བ་ ཐིག་ལེ་ ར་གྱུར ་པ། ཚིག་དང་ང་རོ་ སྣ་ཚོགས་ པའི་ གླུ་ཡི་མཆོད་པ་ལས། དེ་ནས་ མཚམས་ཀྱི་ ལྷ་མོ་རྣམས་ཀྱིས་བསྐུལ་ བ། པུཀྐ་སཱི་བྱམས་པ་ཚད་མེད་པའི་གླུས་བསྐུལ་བ་ནི་ རྗེ་བཙུན་ ཞེས་བོས་ནས་ སྙིང་རྗེའི་ཡིད་ དང་ལྡན་པ་ཁྱོད་ཐིག་ལེ་ལས་ བཞེངས་ཤིག པུཀྐ་སཱི་ནི་བདག་ དང་སེམས་ཅན་ཐམས་ཅད་ ལ་སྐྱོབས། ཞལ་ཕྱག་གིས་ སྟོང་པའི་རང་བཞིན་ཉིད་སྤངས་ལ། བདག་ལ་བདེ་ བ་ ཆེན་ པོ་ལྷན་ཅིག་སྐྱེས་པ་

སྦྱོར་ བར་ བཞེད་ པར་ མཛོད་ ཅིག་རི་ཁྲོད་མས་སྙིང་རྗེས་བསྐུལ་བ་ནི་ཐབས་ཀྱི་བདག་ཉིད་ཀྱེའི་རྡོ་རྗེ་ ཁྱོད་མེད་ན་ནི་བདག་འགུམ་པས་ ཏེ་སེམས་ཅན་གྱི་དོན་རྒྱུན་འཆད་པས་ཐབས་ཀྱི་རང་བཞིན༑ ཀྱེ་ཡི་རྡོ་རྗེ་ཁྱོད་བཞེངས་ཤིག ཞལ་ཕྱག་གིས་ སྟོང་པ་ ཐིག་ལེ འི་རང་བཞིན་ཉིད་སྤངས་ལ། ལྷ་མོ་ རི་ཁྲོད་མ་ བདག་གིས་གསོལ་བ་བཏབ་པའི་ འབྲས་ བུ་ གྲུབ་པར་མཛོད། གདོལ་པ་མོ་དགའ་བས་བསྐུལ་བ་ནི་ དགའ་ བའི་ གཙོ་ བོ་ལྷན་སྐྱེས་ཀྱི་ངོ་བོ་ཁྱོད་ལམ་དུས་སུ་ འཇིག་རྟེན་ ཐམས་ཅད་ མགྲོན་ དུ་ གཉེར་བ ར་ཞལ་གྱིས་བཞེས་ནས་འབྲས་བུ་བརྙེས་པའི་དུས་སུ། སྟོང་པ་ཉིད་ལ་བཞུགས་སམ་ཅི། ཁྱོད་མེད་ ན་བདག་གིས་སེམས་ཅན་གྱི་དོན་གྱི་ ཕྱོགས་ནི་མི་འཚལ་བས། གདོལ་པ་མོ་བདག་ བཞེངས་པར་ ཞུ་བ་བགྱིད། གཡུང་མོས་བཏང་སྙོམས་ཀྱིས་བསྐུལ་བ་ནི་ བདག་གིས་ བཅོམ་ལྡན་འདས་ ཁྱོད་ཀྱི་ཐུགས་འཚལ་གྱིས། ཡེ་ཤེས་སྒྱུ་མའི་ མིག་འཕྲུལ་མངའ་བ་ཁྱོད་ ཐིག་ལེ་ལས་ བཞེངས་ཤིག ཁྱོད་མི་བཞེངས་ན་ གཡུང་མོ་བདག་ གི་ ཡིད་དྲན་ པ་ ཉམས་ པར་འགྱུར་ པས། སྙིང་རྗེ འི་ རྒྱུན་ཆད་ པར་ མ་མཛད་ཅིག་ ཅེས་བསྐུལ་བས་འབྲས་བུ་རྡོ་རྗེ་འཆང་བཞེངས་པའི་རྣམ་པ་ནི་གོང་དང་འདྲ་ལ། ༈ །ཕྱག་མཚན་ནི་ ( ད ) གླ ང་པོ་ དཀར་པོས་གློ་དང་ རྟ་ སྔོན་པོས་དབུགས་ནད་དང་ བོང་ བུ་གྭ་པས་སྨྱོ་བ་དང་ གླ ང་ དམར་པོས་ཁོང་སྐམ་དང་ རྔ་མོ་ ཐལ་ཀས་མཛེ་དང༌། མི་ དམར་པོ་བྷི་ཛ་ཀ་རྐང་འབམ་ དང་ཤ་ར་བྷ་ སྔོན་པོས་མཆིན་ནད་དང་ བྱི་ལ་ གྭ་པས་མཆེར་པའི་ནད་རྣམས་སེལ། ཕྱག་ གཡས་པའི་ཐོད་པ་བརྒྱད་པོ་ལ ༑ ཁ་དང་སྣ་ གཉིས་ ཀྱིས་ འཐུང་ པའི་གླང་པོ་ཆེ་ ལ་སོགས་ པ་ རིམ་ པ་བཞིན་གནས་པར་ ཤེས་ པར་ བྱ། ས འི་ལྷ་སེར་པོ་ དང་ཆུ་ ལྷ་དཀར་པོ་ དང་རླུང་ ལྷ་ལྗང་ཁུ་ དང་ནི། མེ་ ལྷ་དམར་པོས་འབྱུང་བཞིའི་དབང་ཕྱུག་སྟེར་བ་ དང་ཟླ་བ་ དཀར་པོས་རྗེས་འཛིན་ ཉི་མ འི་ལྷ་དམར་པོས་ཚར་བཅད་ ཉིད། སྲོག་ མཐར་བྱེད་ པའི་གཤིན་རྗེ་སྔོན་པོས་ཚེའི་ དང་ནི་ནོར་སྦྱིན་

སེར་པོས་ ཉིད་ ནོར་གྱི་སྟེ་དབང་ཕྱུག་བརྒྱད་སྩོལ་བར་མཛད། ཕྱག་ གཡོན་པའི་ཐོད་པ་བརྒྱད་ན་ གནས་པ འོ། ། རྒྱན་གྱིས་མཛེས་པས་ སྒེག་ཅིང་ བདུད་འཇོམས་པས་ དཔའ་བོ་ ཁྲོ་བས་ མི་སྡུག་པ་ སྟེ་སྐུའི་ཉམས་གསུམ། ཧ་ཧ་ཞེས་ རྒོད་ཅིང་ སོད་སོད་ཅེས་ དྲག་ཤུལ་ འབྲུག་ལྟར་ཆེམས་པས་ འཇིགས་ སུ་ རུང་བ་ སྟེ་གསུང་གི་ཉམས་གསུམ༑ སེམས་ཅན་རྗེས་སུ་འཛིན་པས་ སྙིང་རྗེ་ ཅི་ཡང་ནུས་པའི་ རྔམ་ པ་ དང་ རྟོག་པ་དང་བྲལ་བའི་ ཞི་བ་ཡིས་ ཏེ་ཐུགས་ཀྱི་ཉམས་གསུམ། དེ་ལྟར་ གར་ གྱི་ཉམས་ དགུའི་རོ་དང་ལྡན་པ་ཉིད་ དོ། ༈ ། དབང་པོ་འབྲིང་གིས་ས་བོན་ལས་བསྐྱེད་པ་རྒྱུ་རྡོ་རྗེ་འཛིན་པ་ ( ཉ ) ཨྃ་ ལས་བདག་མེད་མ་ དང་ཧཱུྃ་གིས་ ཀྱེའི་ རྡོ་རྗེ་ཆེ། ཨྃ་ཧཱུྃ་གི་ངོ་བོ་ ཁུ་བའི་གཟུགས་ ཡིན་པ་དེ་ ལས་བཞེངས་ནས་ནི། ཞབས་ བཞི་པོ་ རྣམས་ས་ལ་རྡེབས་ པར་མཛད་ པ་དང༌། ལྷ་ འདོད་ཆགས་ དང་ལྷ་མིན་ ཞེ་སྡང་ བསྡིགས་ པ་ཞི་ པར་མཛད། ༈ འཁོར་གྱི་ལྷ་མོ་རྣམས་བསྐྱེད་པའི་ས་བོན་ནི། ( ང ) གྃ་ཙྃ་བྃ་གྷཾ་པྃ་ཤྃ་ལྃ་ཌྃ། འདི་ཡིས་ས་བོན་ ལས་ལྷ་མོ་རྣམས་ ཕྱུང་བ་དང༌། འབྲས་བུ་རྡོ་རྗེ་འཆང་དཀྱིལ་འཁོར་གྱི་ བདག་ ( ཏ ) པོའི་ས་བོན་དག་གིས་ནི་ བསྐྱེད་ལ་ས་བོན་ནི། ཨྃ་ཧཱུྃ་ ཁ་དོག་ སྔོ ན་པོ་འབར་ ཞིང་ འཇིགས་པ་ ལ ས་ བསྐྱེད། མ་མོའི་ ལྷ་མོ་བརྒྱད་ཀྱི་ འཁོར་ལོ་གྲོང་ཉམས་དགར་ བ་གཞལ་ཡས་ཁང་པ། ཁ་དོག་ནག་པོ་ སྐུ་ འཇིགས་ པ་ ཆེན་པོ། བདག་མེད་ མ་ལ་ བདེ་བ་སྦྱིན་པ་པོ། གཙོ་བོ་འདི་ལྟར་ ས་བོན་ལས་བསྐྱེད་ཅིང་ བསྒོམ་པ་ཉིད་ དོ།། ༈ ( ཆ ) དཀར་མོ འི་ཕྱག་ གཡས་ པ་ ན་ སྐྱོན་དྲུག་གཅོད་པས་ གྲི་གུག་སྟེ། དེ་བཞིན་ དུ་ གཡོན་ན་ འཁོར་བའི་རྒྱ་མཚོ་ན་གནས་པའི་ཉ་ རོ་ཧི་ཏ་ དང་འདྲ་བའི་སེམས་ཅན་འདྲེན་པའོ། ། ཆོམ་རྐུན་མ འི་ཕྱག་ གཡས་ ན་སྟོང་པ་ཉིད་ཀྱི་སྒྲ་སྒྲོགས་པའི་ ཅང་ཏེའུ་སྟེ། གཡོན་པའི་ཕྱག་ན་ གཏི་མུག་གི་ངོ་བོ་ ཕག་པ་ཉིད། རོ་ལངས་མ འི་ཕྱག་ གཡས་ ན་མཐའ་གཉིས་ལ་མི་གནས་པའི་ རུས་སྦལ་ཏེ། གཡོན་པ་ གཏི་མུག་བཅད་པ་

ཡིས་ནི་པདྨའི་སྣོད་ ཐོད་པ་དྲི་ཆུས་གང་བ། གྷསྨ་རཱི་ཡི་ ཕྱག་ གཡས་ན་ ཞེ་སྡང་སེལ་བས་ སྦྲུལ། གཡོན་ ན་རྟོག་པ་བཅད་ པས་རྣལ་འབྱོར་ གྱི་ ལྷུང་བཟེད་ ཐོད་པ་སྨན་གྱིས་གང་བ་ ཉིད ༑ པུཀྐ་སཱ ིའི་ཕྱག་ གཡས་ ན་ཉོན་མོངས་པའི་རི་དྭགས་འཇོམས་པའི་སྟོང་པ་ཉིད་ཀྱི་ སེང་གེ་སྟེ། གཡོན་པས་ སྐྱེ་བའི་ཤིང་གཅོད་པས་ དགྲ་སྟྭ་དེ་བཞིན་ནོ། ༈ །རི་ཁྲོད་མ འི་ཕྱག་ གཡས་ ན་ཉེས་པས་མ་གོས་པས་ དགེ་སློང་སྟེ། གཡོན་ན་ ཆོས་ཀྱི་སྒྲ་སྒྲོགས་པའི་ གསིལ་བྱེད་དེ་བཞིན་ནོ ༑ ༑ གདོལ་པ་མོ འི་ཕྱག་ གཡས་ ན་རྣམ་རྟོག་གཅོད་པའི་ འཁོར་ལོ་སྟེ། གཡོན་ ན་ཉོན་མོངས་པའི་ཐ་བ་རློག་ པས་ཐོང་པ་དེ་བཞིན་ནོ། །གཡུང་མོའི་ ཕྱག་ གཡས་ན་ དེ་བཞིན་ཉིད་རྟོགས་པའི་ རྡོ་རྗེ་ཉིད། གཡོན་ན་ བདུད་སྐྲག་པར་བྱེད་པའི་ སྡིགས་མཛུབ་དེ་བཞིན་ནོ།། ༈ ལྷ་མོ་སྤྱིའི་མཚན་ཉིད་མི་གནས་པའི་མྱ་ངན་ལས་འདས་པའི་ས་ལ་བཞུགས་པས་ སྐྱིལ་ཀྲུང་ཕྱེད་པའི་གར་གྱིས་གནས། དཀར་མོ་ལ་སོགས་ ལྷ་མོ་རྣམས་བདེན་པ་གཉིས་ཐུགས་སུ་ཆུད་པས་ ཕྱག་གཉིས་བརྗོད། སྤྱན་གསུམ་ ཡོན་ཏན་གོང་ནས་གོང་དུ་འཕེལ་བས་ སྐྲ་ནི་གྱེན་དུ་ འཁྱིལ་བ་ སྟེ། ཐབས་ཀྱི་ཕར་ཕྱིན་ལྔའི་ངོ་བོ་ ཕྱག་རྒྱ་ལྔ་ཡིས་ ནི་སྐུ་ལ་ རྣམ་པར་བརྒྱན། ༈ ཆོས་ཉིད་ལས་མི་འགྱུར་བས་ གཽ་རཱི་ཁ་དོག་ནག་མོར་འགྱུར། ཆོམ་རྐུན་མ་ སེམས་ཅན་ལ་རྗེས་སུ་ཆགས་པས་ ནི་བཙོད་དང་མཚུངས་ ཏེ་དམར། རོ་ལངས་མ་ནི་ སངས་རྒྱས་ཀྱི་ཡོན་ཏན་རྒྱས་པས་ གསེར་བཙོས་ པ་ བཞིན། གྷསྨ་རཱི་ནི་ ཕྲིན་ལས་སྣ་ཚོགས་ཀྱིས་སེམས་ཅན་གྱི་དོན་བྱེད་པས་ མརྒད་ དང་ མཚུངས་ པས་ལྗང༌། པུཀྐ་སཱི་ནི་ ཆོས་ཉིད་ལས་མི་འགྱུར་བས་ དབང་སྔོན་ ཨིནྡྲ་ནི་ལ་དང་ མཚུངས། རི་ཁྲོད་མ་ནི་ རང་བཞིན་གྱིས་རྟོག་པ་དང་བྲལ་བས་ ཟླ་ བ་ཆུ་ཤེལ་ ནོར་ བུའི་ འོད་ ལྟར་དཀར། གཏུམ་མོ་ ཆོས་ཉིད་ལས་མི་འགྱུར་བས་ ནམ་མཁའི་སྔོ་བསངས་མ། གཡུང་མོ་ ཕྲིན་ལས་སྣ་ཚོགས་ཀྱིས་སེམས་ཅད་གྱི་དོན་བྱེད་པས་ཁ་དོག་ སྣ་ཚོགས་པ་ཞེས་བརྗོད།

༈ འདོད་ཁམས་ཀྱི་ ཚངས་ ( ཁ ) པ སེར་པོ་ དབང་པོ་ བརྒྱ་བྱིན་དཀར་པོ་ ཉེ་དབང་ ཁྱབ་འཇུག་སྔོན་པོ་ དྲག་ པོ་དབང་ཕྱུག་ནག་པོ། གཤིན་རྗེ་ སྔོན་པོ་ དང་ནི་ནོར་བདག་ རྣམ་ཐོས་སྲས་སེར་པོ་ དང༌། བདེན་བྲལ་ སྲིན་པོ་ནག་པོ་ དང་ནི་ ལྷ་མ་ཡིན་ ཐགས་བཟངས་རིས་ དུད་ཀ་ གཽ་རཱི་ལ་སོགས་པ་ཡི་ ལྷ་མོ་རྣམས་ཀྱི་རིམ་པ་བཞིན་ གདན་ ( ན ) ནོ། །ཡབ་ཀྱི་ བོ་ལ་ ཡུམ་གྱི་བྷ་གས་ གཞིབ་པར་མཛད་ནས་ནི ༑ ཕྱག་གིས་ དམ་ དུ་ འཁྱུད་ པ་དང་ཞལ་གྱིས་ ཙུམྦ་ན་མཛད་ནས། བཅོམ་ལྡན་

འདས་ལ་ གུས་པས་ དེ་ཁོ་ན་ཉིད་ཀྱི་ མཆོད་ པ་མཛད་ ནས་ནི། བདག་མེད་མ་ཡིས་ ཡབ་ཀྱི་རྩ་བའི་ སྔ གས་ཞུས་སོ། ༈ །བུད་མེད་ དང་མཁའ་འགྲོ་མ་ རྣམས་ཀྱི་ ཡིད་ དབང་ དུ་ བྱེད་ པའི་ སྔ གས ༑ དེ་བཞིན་ དུ་ གདུག་པ་ ཅན་དང་ཞེ་སྡང་ བསྡིགས་ ཤིང་འཇོམས་ པ་དང༌། ཀླུ་ གཏི་མུག་ རྣམས་སྡིགས་པར་བྱེད་པ་ཉིད། ལྷ་ འདོད་ཆགས་ དང་ལྷ་མིན་ ཕྲག་དོག་ རྣམ་ པར་ ཉེད་ ཅིང་ཞི་བར་བྱེད་ པ འི་སྔགས། དེ་ནི་ང་ཡིས་བཤད་ པར་ བྱ་ཡིས། ལྷ་མོ་ ཡབ་ལ་ བདེ་བ་སྦྱིན་ པར་བྱེད་ མ་ ཁྱོད་ ཉོན་ ཅིག ༈ སངས་རྒྱས་ དང་ བྱང་ཆུབ་སེམས་དཔའ འི་འཁོར་ ལ། བདག་གིས་ རྒྱུད་སྡེ་ གཞན་དུ་མ་བསྟན་ཏོ། འདི་ཡི་སྔགས་ཀྱིས་ འབྲས་བུ་ གང་བྱུང་ བ་ དང་ ༑ རྡོ་རྗེ་སེམས་དཔས་གང་མཛད་པ འི་ནུས་པ་ནི། ལྷ་མོ་ ཞེས་བོས་ནས་ ཤིན་ཏུ་འཇིགས་ ཤིང་མཐའ་ཡས་ པ་སྟེ། ཁྱོད་ཀྱིས་ཞུས་པའི་ ངོ་མི་ཆོག་པས་ཁྱོད་ལ་བཤད་ པར་བྱའོ།། སྔོན་བྱུང་གི་རྣམ་འཕྲུལ་ནི་འོད་ཟེར་ འབར་བའི་ཕྲེང་བ་འཁྲུགས་པ་ཡི། སྤྲུལ་པའི་ དཀྱིལ་འཁོར་རབ་ཏུ་བཞེངས་ནས་ནི། རྡོ་རྗེ་སྙིང་པོ་ ལ་ཤེས་རབ་ཡེ་ཤེས་ཀྱི་ དབང་སྦྱིན་ པའི་ ཕྱིར ༑ བརྒྱ་བྱིན་གྱི་ཆུང་མ་ ཐིག་ལེ་མཆོག་ནི་ སྔགས་འདིས་ བཀུག་པ་ཉིད་ དོ། །རྗེས་འཇུག་གི་གང་ཟག་གིས་ བཟླས་པ་ཁྲི་ཡིས་ དགུག་པའི་ལས་འགྲུབ་ལ་ཟློ་ཚུལ་ གསལ་བ་དང༌། སྒྲ་རིང་ པོར་འདོན་ བ་དང་ དབྱངས་ བཟང་བ་ཡིས། ཏིང་ངེ་འཛིན་ ཀྱེ་ཡི་རྡོ་རྗེ འི་ སྦྱོར་ བ་ ལྡན་པས། ལས་ཀྱི་ཕྱག་རྒྱ་ བཙུན་མོ་ཐམས་ཅད་དགུག་པར་བྱ། བཟླས་པ་འབུམ་གྱིས་ དཀྱིལ་འཁོར་གྱི་བྱ་བ་ལ་འཇུག་པར་དབང་ཞིང་ཟློ་བའི་ རྣལ་འབྱོར་ པ་ བདག་ ཉིད། ཀྱེ་ཡི་རྡོ་རྗེའི་རྣལ་འབྱོར་ ཅན་ གྱིས་ བཟླས༑ འགྲུབ་བམ་མི་འགྲུབ་སྙམ་དུ་ དྭོགས་པ་མེད་པའི་སེམས་ཀྱིས་ནི། སྔགས་ འདི་ཡིས་ དོན་དུ་གཉེར་བའི་ ལས་རྣམས་ཐམས་ཅད་ གྲུབ་པར་ བྱེད་ དོ།། ༈ རིག་བྱེད་རྣམས་ཀྱི་དང་པོ་ ནི་ཨོ་ སྦྱིན། དེ་ལ་ ཟླ་ བ་ ཕྱེད་ པ་དང་ ཐིག་ལེ ༠ ས་རྣམ་པར་བརྒྱན་ པས་ནི་ཨོཾ་མོ། ། དེ་ནས་ པཤྩཱ་ད་ཡི་གེ་གཉིས་བསྣན་པས་ཚེག་བར་བརྒྱད་པའི་རྐང་པར་འགྱུར་ལ་ཟློ་བའི་ཚེ་གཞག་གོ་

ཨཥྟཱ་ བརྒྱད༑ ན་ནཱ་ ཞལ། ཡ། པའམ་ཅན། པིངྒ་ལོརྔྷཱ་ཀེ་ཤ་ དབུ་སྐྲ་སེར་པོ། ཝརྟ་མ་ གྱེན་དུ་འཁྱིལ་བ། ནེ། ཙ་ཏུར་བིཾ་ཤ་ཏི་ ཉི་ཤུ་རྩ་བཞིའི། ནཻ་ཏྲཱ་ སྤྱན། ཡ། ཅན། དེའི་རྗེས་ལ་ ཏཏྨ་ནུ་ཡི་གེ་གསུམ་བསྣན། ཥོ་ཌ་ཤ་ བཅུ་དྲུག བྷུ་ཛཱ་ ཕྱག ཡ། ཅན། ཀྲྀཥྞ་ ནག་པོ། ཛཱི་མཱུ་ཏ་ ཆར་སྤྲིན། ཝ་པུ་ཥེ། སྐུ་མདོག ཀ་པཱ་ལ་མཱ་ལ་ ཐོད་པའི་ཕྲེང་བ། ཨ་ནེ་ཀཱན་ དུ་མ། དྷ་རི་ཎེ། འཛིན་པ། ཨཱདྷྨཱ་ཏ་ཀྲཱུ་ར་ཙིཏྟཱ་ཡ། བདག་ཉིད་ཀྱི་ཐུགས་ཁོང་ནས་འཁྲུག་པ། ཨརྡྷེནྡུ་དཾ་ཥྟི་ཎེ། མཆེ་བ་ཟླ་བ་ཕྱེད་པ་ལྟ་བུ། དེ་ཡན་ཆད་སྐུའི་རྣམ་པ་གསལ་གདབ་པའི་སྔགས། སྔགས་ཀྱི་མགོ་འདྲེན་ ཨོཾ་མཱ་ར་ཡ་ སོད། མཱ་ར་ཡ། སོད། ཀཱ་ར་ཡ་ གྱིས། ཀཱ་ར་ཡ། གྱིས། གརྫ་ཡ་ སྒྲོགས། གརྫ་ཡ། སྒྲོགས། ཏརྫ་ཡ་ གཏོགས༑ ཏརྫ་ཡ། གཏོགས། ཤོ་ཥ་ཡ ་སྒོམས། ཤོ་ཥ་ཡ། སྒོམས། སཔྟ་སཱ་ག་རཱ་ན། རྒྱ་མཚོ་བདུན༑ བནྡྷ་ ཆིངས། བནྡྷ། ཆིངས། ནཱ་ག་ཨཱཥྟ་ཀཱན། ཀླུ་བརྒྱད་པོ། གྲྀཧྞ་ ཟུང༌། གྲྀཧྞ། ཟུང༌། ཤ་ཏྲཱུན། དགྲ་བོ། ཕྲིན་ལས་ལ་བསྐུལ་བའི་སྔགས་སོ། ། ཧ་ཧཱ་ཧི་ཧཱི་ཧུ་ཧཱུ་ཧེ་ཧཻ་ཧོ་ཧཽ་ཧཾ་ཧཿ བཞད་པའི་ཉམས་ཏེ་རྟེན་འབྲེལ་བཅུ་གཉིས་མཚོན༑ ཕཊ་ དགས་པ། སྭཱ་ཧཱ། ཞི་བ། ༈ དེ་ནས་ལྷ་མོ་དེ་ སྔགས་གསུངས་པས་ དགྱེས་ནས། བསྲུབ་ པ་ དང་སྲུབ་པའི་སྦྱོར་བ་ལས། དམ་ དུ་ འཁྱུད་ པ་དང་ ཙུམྦ་ན་བྱེད་པས ་མཆོད་ནས། ཡབ་ཀྱི་ དཀྱིལ་འཁོར་ཡིད་དུ་འོང་བ ར་ཇི་ལྟར་དབང་བསྐུར་བའི་ཚུལ་ ཞུས། ༈ བདག་མེད་མས་ཞུས་པ་ དེ་ལ་སྟོན་པ་ ཀྱེའི་རྡོ་རྗེའི། ཡེ་ཤེས་ཆེ ན་པོ་ཅན་གྱིས་ རྡོ་རྗེ་ དང་ པདྨ་མཉམ་ པར་ སྦྱར་ བའི་མཆོད་པ་བཞེས་ ནས། དགྱེས་པའི་ཐུགས་ཀྱིས་ བརྗོད་བྱའི་དོན་ལ་ མཉམ་ པར་ གཞག་པས། ༈ ཡབ་ ཉིད་ཀྱི་དཀྱིལ་འཁོར་བྲི་བ འི་ཚུལ་སྟོན་པ ར་མཛད། ༈ དེའི་རྣམ་པ་ནི་འདབ་བརྒྱད་རིམ་པ་གཅིག་པས་ འཕར་མ་གཅིག་དང་སྒོ་བཞི་པ། ཁ་དོག་ སྣ་ཚོགས་ པའི་ འོད་ཀྱིས་ཡང་དག་ པར་ འཁྲུགས། ཕྱོགས་བཞི་ན་སྒོའི་ཐད་སོར་ རྟ་བབས་བཞི་དང་ཡང་དག་ལྡན། རྡོ་རྗེ་སྲད་བུས་ བཞི་ རྣམ་པར་བརྒྱན།

རྩིག་པའི་ རེ་ཁཱ་ལྔ་དང་ཡང་དག་ལྡན ། དེ་ནས་ གྲྭ་བཞིར་གཉིས་གཉིས་ཏེ་ བུམ་པ་བརྒྱད་པོ་བྲི ༑ ༈ རབ་ རིན་ཆེན་ལྔ་ཡི་ཕྱེ་མ་ ནི་དངུལ་དང་མུ་ཏིག་ལ་དཀར་པོ། གསེར་ལ་སེར་པོ་ལ་སོགས་པ་ འམ ༑ ཡང་ན་ འབྲིང་ འབྲས་ལ་སོགས་པ་ ཁ་དོག་བསྒྱུར་བ་ ཡིས། ཐ་མ་ དུར་ཁྲོད་ཀྱི་ནི་སོ་ཕག་གམ། དེ་བཞིན་དུར་ཁྲོད་སོལ་བ་ ལ་སོགས་པ་ ཡིས། གཞལ་ཡས་ཁང་ དེ་དབུས་ སུ་ནི་ པདྨ་འདབ་མ་ནི། བརྒྱད་པ་ སྙིང་པོ་ ཟེ་བར་བཅས་པ་བྲི། ༈ པདྨའི་ སྙིང་པོར་སྐྱེས་པའི་ཐོད་པ་ཉིད། མདོག་དཀར་ པོ་ ཆ འམ་དུམ་བུ་ གསུམ་པ་ནི་བྲི། དབང་ལྡན་དུ་ནི་ཤ་ར་བྷ་ སེང་གེ་རྭ་ཅན་སྔོན་པོ། མེ་ཡི་མཚམས་སུ་དགེ་སློང་ དཀར་པོ་ བྲི། བདེན་བྲལ་དུ་ནི་འཁོར་ལོ་ སྔོན་པོ་ བྲི། རླུང་དུ་རིགས་ཀྱི་བདག་པོ་ རྡོ་རྗེ་ཁྲ་བོ་ བྲི། ཤར་སྒོར་དེ་བཞིན་གྲི་གུག་ སྔོན་པོ་ ཉིད། གཡས་སུ་ སྟེ་ལྷོར་ ཅང་ཏེའུ་ དམར་པོ་ བྲི་བ་ཉིད། ནུབ་ཏུ་རུས་སྦལ་ སེར་པོ་ བྲི་བ་ཉིད། ལྟོ་འཕྱེ་ སྦྲུལ་ལྗང་ཁུ་ བྱང་དུ་དེ་བཞིན་ནོ། །ལྷ་མ ོའི་ ཁ་དོག་ གི་ དབྱེ་བ་ཡིས་ ཕྱེ་བས། ཕྱག་མཚན་བརྒྱད་དུ་ ལྷ་མོའི་ཁ་དོག་བཞིན་དུ་བྲི་བར་ རབ་ཏུ་གྲགས ༑ དབུས་སུ་ཐོད་པ་དཀར་པོ་ཡང༌། ཕྱག་མཚན་ སྣ་ཚོགས་ མཚོན་པས་དཔྲལ་བར་སྣ་ཚོགས་ རྡོ་རྗེས་མཚན་པ་ དང་ཡུམ་གྱི་ཕྱག་མཚན་གྲི་གུག་དང་བཅས་པ་ བྲི། དེ་ནས་ གཙོ་བོའི་ རྣམ་རྒྱལ་ གྱི་ བུམ་པ་ཉིད་ དང་འཁོར་རྣམས་དང་ལས་ཐམས་ཅད་པའི་བུམ་པ་ནི། འབྲས་བུ་ཅན་གྱི་ཤིང་གི་ ཡལ་གའི་རྩེ་མ ོའི་ཁ་རྒྱན་དང་ གོས་བཟང་ པོའི་མགུལ་ཆིངས་ ཅན། ལྟོ་བ་རིན་ཆེན་ལྔ་ ལ་སོགས་པའི་བཅུད་དང་ཆུ ས་གང་བ ༑ སཱ་ལུ་སྐྱེས་ པ་ཤ་ཆེན་ལ་སོགས་པའི་བདུད་རྩི་རིལ་བུ་དང་བཅས་ པས་ཡོངས་ སུ་ གང་ བ་དཀྱིལ་འཁོར་གྱི་ཁོར་ཡུག་ཏུ་ བཞག ༈ དཀྱིལ་འཁོར་དང་འབྲེལ་བའི་བྱ་བ་འདིར་ མང་དུ་རབ་ཏུ་བརྗོད་པས་ཅི། ཇི་ལྟར་ ཡོ་ག་ དེ་ཉིད་བསྡུས་པ་ཡི། དཀྱིལ་འཁོར་ཆོ་ག་དེ་བཞིན་ དུ་འདིར་ཡང་ བྱ འོ། ༈ །དབང་དུས་སུ་ལང་ཚོ་གཙོ་ཆེ་བས་ལོ་ བཅུ་གཉིས་བརྒྱད་གཉིས་ལོན་པ་ཡི།

རིག་མ་བདེ་ བ་ ཆེན་ པོ་བསྐྱེད་པ་ བརྒྱད་པོ་ཉིད། དོ་ཤལ་ དང༌། རྐང་གདུབ་ ཀྱི་རྒྱན་ ཀྱིས་བརྒྱན་ནས། དཀྱིལ་འཁོར་དུ་ ནི་བསྒྲུབ་པའི་རྟེན་དུ་ རབ་ཏུ་གཞུག་ མདོར། རྒྱས། གསང་དབང་གི་རྟེན་ མ་དང་ ཤེས་རབ་ཡེ་ཤེས་ཀྱི་རྟེན་ སྲིང་མོ་ཉིད་དང་ཡང༌། བདག་གིས་དབང་བསྐུར་བ་ བུ་མོ་ བདག་གི་ཕྱག་རྒྱས་དབང་བསྐུར་བ་ སྲིང་མོའི་བུ་མོ་དང་ ༑ བདག་དང་གསང་དབང་དུས་ཅིག་ཐོབ་པའི་སྒྲུབ་པ་པོའི་ཕྱག་རྒྱ་ དེ་བཞིན་ དུ་ ཞང་པོའི་ཆུང་མ་ཉིད། གསང་དབང་གི་རྟེན་དང་དུས་ཅིག་ཐོབ་པའི་བུད་མེད་ མ་ཡི་སྤུན་དང་ བདག་གི་ཕྱག་རྒྱས་དབང་ཐོབ་པའི་བླ་མའི་ཕྱག་རྒྱ་ སྒྱུག་མོ་དང༌། དེ་བཞིན་ དུ་བདག་གི་བླ་མའི་ཕྱག་རྒྱ་ ཕ་ཡི་སྲིང་མོ་ཉིད་ དེ། རིག་མ་བརྒྱད་དུ་རབ་ཏུ་གྲགས། དེ་དག་མཆོད་པའི་ཚུལ་དུ་ དམ་ དུ་ འཁྱུད་ པ་དང་ ཙུམྦ་ན་བྱེད་པས། ཕྱག་རྒྱ་ འདི་རྣམས་རྣལ་འབྱོར་པ་ཡིས་མཆོད། ༈ དེ་ལས་ བྱུང་བའི་ ག་པུར་ རང་གི་ལྕེ་ལ་མྱང་ཞིང་ བཏུང་བ་ཉིད་ དུ་བྱ། དེས་ནི་དཀྱིལ་འཁོར་ བསྒྲུབ་པའི་ཕྱིར་ བསང་གཏོར་བྱ། དེ འི་ལྷག་མ་ རྣམས་ གྲོགས་ རྣལ་འབྱོར་པ་ རྣམས་ཀྱི ས་ ལྕེ་ལ་མྱང་བས་ བཏུང་བྱ། དེའི་ཕན་ཡོན་ དངོས་གྲུབ་མྱུར་དུ་ཐོབ་པར་འགྱུར།། ༈ དེ་ལ་ བྱང་ཆུབ་ཀྱི་སེམས་བསྒྲུབ་པའི་རིམ་གྲོར་བདག་དང་ཕྱག་རྒྱས་ ཆང་ཡང་བཏུང་བ་དང༌། ཤ་ ཕལ་པ་ དང་སཱ་ལུ་སྐྱེས་པ་ ཤ་ཆེན་ བཟའ། ཕྱག་རྒྱ་ དེ་ཡང་གོས་དང་ཕྲལ་ བར་ བྱས་ནས། བྷ་གར་ཙུམྦ་ཡང་ཡང་བྱེད། ཕྱག་རྒྱ་ དེས་ཀྱང་ སྐད་ཅིག་མ་གསུམ་པ་ལ་ བོ་ལ་གཞིབ་པར་བྱ། སྔོན་དུ་བློ་སྦྱང་བའི་ཕྱིར་ལུས་ཀྱིས་ གར་བྱ་ ངག་གིས་ གླུ་ཡང་བླང་བར་བྱ། དུས་གཉིས་པ་ལ་ བོ་ལ་ཀཀྐོ་ལ་སྦྱར་ནས། དུས་གསུམ་པ་ལ་ དེ་ལ་རྩེད་མོ་རྩེ་བར་བྱ།། ༈ དེ་ནས་ཐུན་ཚོད་གཉིས་པ འི་དུས་ ལ། གདོང་གཡོགས་ཀྱི་ གོས་ཀྱིས་ སློབ་མའི་ མིག་ནི་བཀབ་ནས་སུ། དཀྱིལ་འཁོར་ དེར་ནི་ ཕྱི་ནང་འཇུག་པས་ སློབ་མ་གཞུག་པ་ཉིད། བཅུག་པའི་ ཕྱི་ནས་དཀྱིལ་འཁོར་རབ་ཏུ་བསྟན། དུས་

མཚན་མོ་ གནས་ སྐྱེ་བོ་མེད་ པའི་ ཁྱིམ་དུ། རྡོ་རྗེ་ སློབ་དཔོན་ལ་སོགས་ པའི་དབང་བཞིར་ རབ་ཏུ་ཕྱེ་ནས། དབང་ གི་ཆོ་ག་ ནི་ རྒྱུད་རྒྱས་པར་ ཇི་ལྟར་གསུངས་པ་ ཇི་བཞིན་ ཉིད་ དུ། སློབ་མ་ དེ་ལ་དབང་ བཞི་ ནི་སྦྱིན་པར་བྱ། དབང་རེ་རེའི་སྔོན་དུ་ ཇི་ལྟར་ བླ་མ་ལ་ མཆོད་ པ་ དང་བསྟོད་ པ་བྱ་བར་ བཤད་པ། སློབ་མ་བཟང་པོས་སྔར་ ལེའུ་གསུམ་པ་ལྟར་ ཤེས་ པར་ བྱ། ༈ དབང་གསུམ་པའི་ཡེ་ཤེས་ དེ་ཉིད་ སློབ་མ་ དེ་ལ་ ཚིག་གི་བཞི་པས་ བསྟན་པ་ནི་ དབང་བཞི་པའོ།། ༈ །།ཡེ་ཤེས་སྐྱེ་བའི་དུས་ནི་ དགའ་བྲལ་ གྱི་དགའ་བ་ དང་པ ོར་སོང་བ་དགའ་བ་གསུམ་ལས་ མཆོག་ ཏུ་གྱུར་པ་ལྷན་སྐྱེས་ཀྱི་ མཐའ་ཅན་ ཏེ་ལྷན་སྐྱེས་ཀྱི་ལྷན་སྐྱེས་ཀྱི་དུས་སུ་སྐྱེ༑ བྱ་བ་སྤྱོད་པ་ལ་སོགས་པ་ ཐམས་ཅད་ ཀྱི་ རྒྱུད་ དང་སྐད་ཅིག་གོང་མ་གསུམ་ དུ་སྦས་པ་སྟེ། མཐའ་ རྣལ་འབྱོར་ཆེན་པོ་དང་སྐད་ཅིག་བཞི་པ་ ཡི་མཐའ་ ཀྱེའི་རྡོ་རྗེ་དང་མཚན་བྲལ་གྱི་མཚན་བྲལ་དུ་ རུ་ཕྱེ ་ཞིང་རྟོགས་པ་ བ་ཉིད་ དོ།། ༈ རྡོ་རྗེ་ འཆང་ལ་དེ་ཁོ་ན་ཉིད་ཀྱི་ མཆོད་པ་རབ་ ཏུ་ སྦྱར་ནས། ཀྱེའི་རྡོ་རྗེ་ དེ་ལ་ལྷ་མོ་ བདག་མེད་ མ་དེས་ཞུས་པ། ལྷ་ ཞེས་བོས་ནས་ དེའི་སྐད་ཅིག་ ལ་ཉམས་སུ་མྱོང་བའི་ཡེ་ཤེས་ ཇི་ལྟར་ལགས། གཙོ་བོ་ཆེན་པོས་བཤད་དུ་གསོལ་ ཞེས་ཞུས་པའི་ལན་དུ༑ བཅོམ་ལྡན་འདས་ཀྱིས་བཀའ་སྩལ་པ། ག་པ་ མེད་ ཅིང་ མྱ་ངན་འདས་པ འི་ཡང་ཞེན་པ་ མེད།༡ བཞི་པ ༣འདི་ནི་མཆོག་ཏུ་བདེ་ བ་ ཆེན་ པོ་དང་སྟོང་པ་ཟུང་དུ་འཇུག་པ་ ཉིད་ དོ།། ༢བདག་ འཛིན་པའི་རྟོག་པ་གཟུང་བའི་རྟོག་པ་ མེད་ ཅིང་ གཞན་ཡང་མེད་པ་ཉིད། ༈ མ་ནིང་རྒན་པོའི་དབང་ནི ལོངས་སྤྱོད་ཀྱི་ནི་རླབས་ རྩེ་ཆུང་གི་རྩའི་ཁམས་རྒྱུ་བའི་རྩ་ གཉིས་ལ། རང་གི་ ལག་པ་ གཡས་དང་ལག་ པ་ གཞན་གྱི། མཐེ་བོང་དང་ནི་སྲིན་ལག་གིས། རྩ་ དེ་ གཉིས་ ནི་རྣལ་འབྱོར་པ་ཡིས་ རེས་འཇོག་ཏུ་ བཙིར། དེ་ནས་ཡེ་ཤེས་སྐྱེ་བར་འགྱུར། དེ་ལ་ ཡེ་ཤེས་ ཅི་ འདྲ་ ཞིག་སྐྱེ་ཞེ་ན། གཞོན་ནུ་ འཁྲིག་པ འི་དགའ་བ་ མྱོང་བ་

ཇི་ལྟར་བའམ། མྱོང་ཡང་སྨྲ་མི་ཤེས་པས་ ལྐུགས་པའི་རྨི་ལམ་ཇི་ལྟ་བའོ།། ༈ དགའ་བ་གསུམ་ལས་ མཆོག་གི་ དགའ་བ་ མཐའ་ ལྷན་སྐྱེས་ཀྱི་ལྷན་སྐྱེས་ དང་དགའ་བྲལ་ གྱི་ དབུས་ དགའ་བའི་རྒྱུན་དང་བྲལ་བའི་ཐོག་མར་འབྱུང་བས། སྤྲོས་པ་དང་བྲལ་བས་ སྟོང་དང་ བདེ་བ་དང་བཅས་པས་ སྟོང་མིན་ ཟུང་དུ་འཇུག་པས་ ཧེ་རུ་ཀ ཀྱེའི་རྡོ་རྗེ་ལས་ཀྱེའི་རྡོ་རྗ ེའི་སྐུ་གསུང་ཐུགས་ མངོན་པར་འབྱུང་བ་ སྟོན་པ་ ཞེས་བྱ་བའི་ལེའུ་ ཤོ་ལོ་ཀ་བདུན་ཅུ་དོན་གཉིས་ སྟེ་ལྔ་པ་འོ།། །།༈ སྐད་ཅིག་དང་པོ་ལ་ ལྷ་མོ་ བདག་མེད་མ་ ལ་ནི་དམ་འཁྱུད་ཅིང༌། གཉིས་པ་ བོ་ལ་ཐོད་པར་བཅུག་ནས་ནི། དང་པོའི་འཕྲོས་ དམ་དུ་ཀུ་ཙ་ ནུ་མ་ བཟུང་མཛད་ནས། གསུམ་པ་ལ་ སྐྱེས་པའི་མཐའ་ རྡོ་རྗེ་ ནི་གཞིབས་ནས་ཀྱང༌། དང་པོའི་འཕྲོས་ ཚེམས་ཀྱིས་མ་མཆུ་བཙིར་ ཞིང་འཇིབས་ ནས་ནི། དང་པོ་ལ་སྙིང་རྗེས་སེམས་ཅན་གྱི་དོན་ལ་བསྐུལ་བས་ མཆན་ཁུང་སེན་མོས་ བསྐུལ་ཞིང༌། རྨ་མཛད་དེ། བཞི་པ་ལ་ མཉམ་སྦྱར་བདེ་བ་མྱོང་མཛད་ནས། ཕྱག་རྒྱ་ལྔ འི་དགོས་པ་ ནི་རྣམ་ པར་ ཕྱེ་བ་ སྟེ་སྔོན་བྱུང་ཇི་ལྟར་གསུངས་ཚུལ་ལོ། ༈ །ཀུན་འདར་གྱི་སྤྱོད་པའི་དུས་སུ་རྒྱུད་བདེ་བས་མྱོས་པས་ཡེ་ཤེས་ཀྱི་དམ་ཚིག་བརྗེད་ཀྱིས་དོགས་པས་བརྗེད་ཐོར་ བླ་མ་ དང༌༑ སློབ་དཔོན་ དང༌། འདོད་ པའི་ ལྷ་ལ། ཕྱག་འཚལ་ བ་མི་བརྗེད་པའི་ དོན་དུ་ སྤྱི་བོར་ འཁོར་ལོ་འཛིན། བླ་མ་ དང༌། རྡོ་རྗེ་འཛིན་པ་ལ། གཞན་གྱིས་ སྨོད་ཚིག་མི་ཉན་པ་ དང་རང་གིས་ཀྱང་མི་སྨོད་པ་ ཡི་ཕྱིར། རྣ་བ་དག་ཏུ་རྣ་ཆ་འཛིན། རང་གཞན་གྱི་ཡིད་རྟོག་པ་ལས་སྐྱོབ་པས་ སྔ གས་ཀྱི་བཟླས་པའང་མགུལ་རྒྱན་ཉིད། གདུ་བུ་ དྲུག་ སྲོག་ཆགས་གསོད་པ་སྤངས་ པའི་བརྗེད་ཐོ། དངོས་སམ་ཡེ་ཤེས་ཀྱི་ ཕྱག་རྒྱ་བསྟེན་པ འྀ་བརྡར་ སྐ ་རགས་ཉིད ༑ སངས་རྒྱས་ལྔ་ དག་པ་ ཡི་ཕྱག་རྒྱས་ནི། སྤྱོད་པའི་དུས་ རྟག་ཏུ་ རང་གི་ ལུས་ལ་ཕྱག་རྒྱ་ ལྔ་ ས་གདབ། ༈ །དེ་ནས་ ཧ་ཧ་ཞེས་ རབ་ཏུ་བཞད་མཛད་ནས། ཚེམས་ཀྱིས་མ་མཆུ་བཙིར་

བ་ཁྲོ་ཆགས་ཀྱི་སྐུར་མཛད་ ནས་ནི། ཀྱེ་ཡི་རྡོ་རྗེ་ཞེས་བྱ་བ། །ལྷན་ཅིག་སྐྱེས་པའི་གཟུགས་ཅན་ཉིད། །དེ་ལ་ལྷ་མོ་དེས་ཞུས་པ། །གཙོ་བོ་ ཞེས་བོས་ནས་རྣལ་འབྱོར་གྱི་ ཆོ་ག་གང་གིས་དང༌། དེ་བཞིན་ ལུས་ཀྱི། བྱ་བ་གང་གིས་ནི། ཀྱེ་ཡི་རྡོ་རྗེའི་བྲིས་སྐུ་ཡི། བྱེད་པ འི་ཚུལ་ བདེ་བ་ཆེན་པོས་གསུངས་ ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། རྒྱུད་སྡེ་ འདིར་ནི་འབྲི་མཁན་ ལྷ་བཟོ་བ་དབང་ཐོབ་ཅིང་ དམ་ཚིག་ཅན། སྒྲུབ་ པ་ པོའང་ དབང་ཐོབ་ཅིང༌། དམ་ཚིག་ཅན་གྱིས་ནི།། ༈ བྲིས་སྐུ་ ཀྱེའི་རྡོ་རྗེ་ འཇིགས་པ་ དང་ཆགས་པའི་ཉམས་ཅན་ བྲི་བ་ཉིད།། ༈ སྐྱེས་པའི་ཐོད་ པའི་ཚོན་ཀོང་དུ་ གནས་ པའི་ ཁ་དོག་ལྔ འི་ཚོན་རྩི་ ས། རོ་ཡི་སྐྲ་ ལ་གཞི་བྱས་པ་ ཡི་པིར་ཉིད་ཀྱིས། བྲིས་སྐུ་བླ་མ འི་སྐུའམ་ཡིད་དམ་བཀུར་ཞིང་བླ་མར་ བྲི་བ་ཉིད།། ༈ གང་གང་ རས་ སྐུད་པ་འཁལ་བ་དང་ ༑ གང་གང་རས་ཡུག་ཐགས་པ་ཡང༌། དེ་ གཉིས་ཀ་ ཡང་ དབང་ཐོབ་ཅིང་ དམ་ཚིག་ཅན་ དུ་ ངེས་པས་ བྱས་པས། དམ་ཚིག་ གི་ བྱིན་རླབས་ ཀྱི་ རྣལ་འབྱོར་ལས་ དངོས་གྲུབ་འབྱུང་བས་སོ།། ༈ ཟླ་བ་ཟླ་བའི་ གང་རུང་གི་ མར་ངོ་ཡི། བཅུ་བཞི་པ་ལ་ཁྱིམ་ གནས་ དབེན་པར ༑ ཉི་མ་ ཕྱེད་ན་ སངས་རྒྱས་ཐོབ་པར་བྱ་སྙམ་པ་ མ་རུངས་སེམས་ཀྱིས་ནི། ཚོགས་འཁོར་བྱ་ ཆང་གི་བཏུང་བ་ཅུང་ཟད་ འཐུངས་ནས་བྲི་བའི་ ལས་ བྱའོ།། ལུས་ལ་ནི་རངས་སུ འི་རྒྱན་འདོགས་པའམ་ བསམས་ནས། དེ་བཞིན་གཅེར་བུར་གྱུར་པས་ཀྱང༌། ཚོན་གཅིག་ལ་ཅིག་ འབགས་པ་དང་ནི་མ་དག་པར། མི་བྱ། ། དེ་ནས་དམ་ཚིག་ ཤ་ཆང༌། རབ་ཏུ་བཟའ།། ༈ སྒྲུབ་པའི་གྲོགས་བྱད་ བཞིན་བཟང་ ཞིང་སེམས་ སྙིང་རྗེར་ལྡན་པ་དང༌། གཟུགས་ མཛེས་པ་ དང་ལང་ཚོ་ དར་ལ་བབ་པས་ སྐལ་བཟང་མ། མེ་ཏོག་ རཀྟ་དང་ བཅས་ཤིང་སྒྲུབ་པོར་དགའ ༑ རང་གི་ཕྱག་རྒྱ་གཡོན་དུ་བཞག་ ཅིང་བྲིས་པས་བྱིན་རླབས་འབྱུང་ངོ།། ༈ ཀྱེའི་རྡོ་རྗེ་ལས་ ཀྱེའི་རྡོ་རྗེའི་ བྲིས་སྐུའི་ཆོ་ག་ སྟོན་པ འི་ལེའུ་ ཤོ་ལོ་ཀ་བཅུ་གསུམ་ སྟེ་དྲུག་པའོ།།

།།དེ་ནས་ སྟོན་པ་ དེ་ལ་ལྷ་མོ་ བདག་མེད་མ ས་ཞུས། བོ་ལ་ཀཀྐོ་ལ་སྦྱར་ནས། ཚེམས་ཀྱིས་མ་མཆུ་བཙིར་ནས་ དེ་ཁོ་ནའི་མཆོད་པས་མཆོད་ནས་ ནི། གླེ གས་བམ་ཡང་ནི་ཇི་ལྟར་ བྱ་ཞིང་བཅང་བར་ འགྱུར་ བའི་ཚུལ་གསུང་དུ་གསོལ་ཞེས་ཞུས་པས། རྡོ་རྗེ་པདྨ་མཉམ་ པར་ སྦྱར་ནས། དགྱེས་པས་ལྷ་ཡིས་ སྔགས་བམ་བྱ་ཚུལ་ རབ་ ཏུ་ ཕྱེ་བས། གླེ

གས་བམ་ གྱི་ཆོ་ག་ ང་ཡིས་བཤད་བྱ་ཡིས། ལྷ་མོ་སྐལ་པ་ཆེན་མོ་ ཁྱོད་ ཉོན་ ཞེས་མཉན་པར་གདམས་ནས། ༈ སྦྲང་ཆེན་ མིའི་ཞུན་ལ་ སྣག་ཚ་བྱས་ནས་ནི། མི་ཡི་རུས་པའི་སྨྱུ་གུས་ནི། གླེ གས་བམ་ རྟེན་འབྲེལ་བཅུ་གཉིས་དག་པས་ སོར་ནི་བཅུ་གཉིས་པ། གཞི་ གྲོ་གར་ དབང་ཐོབ་ཅིང་ དམ་ཚིག་ཅན་གྱིས་བྲི། གླེ གས་བམ་དང་ནི་བྲིས་སྐུ་ཉིད། གལ་ཏེ་སྐལ་མེད་ དབང་མ་ཐོབ་པས་ མཐོང་ན་ནི། སྐྱེ་བ་འདིར་ནི་དངོས་གྲུབ་ ཐོབ་པ་ མེད་ ཅིང༌། འཇིག་རྟེན་ཕ་རོལ་ དུ་དེའི་ སྤྱོད་ཡུལ་ དུ་དངོས་གྲུབ་འབྱུང་བ་ མིན་ པས་དབང་དང་དམ་ཚིག ཡང་དག་ པར་ རབ་ ཏུ་ སྦྱིན་ པ་དང་ ལྡན་པ འི་གང་ཟག་ ལ། དུས་ རེས་འགའ་ཙམ་ཞིག་བསྟན་པ་ཉིད་ ཡིན་གྱི་ཡང་ཡང་མི་བསྟན་ནོ། ། གླེ གས་བམ་ལམ་གྱི་སྤྱོད་ཡུལ་དུ། རལ་པ་ཡོད་ན་ སྐྲ་དང་ མེད་ན་ མཆན་ཁུང་ཉིད་དུ་སྦ།། ༈ བྷ་གར་ལིང་ག་རབ་ ཏུ་ སྦྱར་ནས་ ཡུམ་གྱིས་མཆོད་པ་ལ། སྟོན་པས་ ཡང་ཡང་ སྟེང་འོག་གི་ ཙུམྦ་ན་མཛད་ནས། བདེ་ བ་ ཆེན་ པོ་རོ་ མཉམ་པ་མྱང་ བར་ མཛད་དེ། སྐུ་གསུང་ཐུགས་ རྡོ་རྗེ་ཅན་གྱི་བཟའ་བ འི་དམ་ཚིག་ བསྟན། ཚོགས་ཀྱི་དཀྱིལ་འཁོར་ གྱི་ བཟའ་བ་ བསྟེན་པའི་ཚུལ་ ནི། ཉོན་ཅིག་ལྷ་མོ་མིག་ཡངས་མ། ཚོགས་འཁོར་གྱི་སྐབས་ གང་དུ་ ཚུལ་བཞིན་ ཟོས་པས་འདོད་ པའི་ དོན་ཀུན། བསྒྲུབ་པ་ཅན་ གང་ཟག་ གྱི་དངོས་གྲུབ་ ཐོབ་པར་ འགྱུར་ བ་དགོས་པའོ།། ༈ དེའི་གནས་རོ་གནས་པས་ དུར་ཁྲོད་ ནང་ལ་སྦྱར་ན། ལུས་ རི་ཡི་བྱ་སྐྱིབས་ བྲག་ཕུག་མགྲིན་པ་ དང༌། དེ་བཞིན་མི་མེད་གྲོང་ཁྱེར་ སྟོང་པ། སྙིང་ཁ་ དང༌། ཡང་ན་ སྤྱི་བོ་རི་རྩེ་ལ་སོགས་པ་ དབེན་པའམ་ ལྟེ་བ་ རྒྱ་མཚོའི་ བས་ མཐར། ཚོགས་འཁོར་གྱི་ བཟའ་བ་འདི་ནི་རབ་ཏུ་ འབར་འཛག་གི་ བཟའ།། ༈ དེ་ལ་ འཚོགས་པའི་གང་ཟག་རྣམས་ཀྱི་ གདན་དུ་བརྟག་པ་ནི། རོ་གསར་པ་དངོས་སམ་ རོ་ཡི་གཟུགས་ཅན་ བྲིས་པ་ལ་སོགས་པ་ དགུ་དང་ནི། ཡང་ན་སྟག་གི་ལྤགས་པ འི་གདན་ནམ་ དང༌། དུར་ཁྲོད་ ཀྱི་ རས་ ཀྱི་གདན་ ནི་དེ་བཞིན་ནོ།། ༈ དབུས་སུ་ཀྱེ་རྡོ་རྗེའི་ སྐུ་

གཟུགས་ ཀྱི་ང་རྒྱལ་འཛིན་པའི་སློབ་དཔོན་དང་གྲོགས། ཇི་ལྟར་སྔར་ ལེའུ་ལྔ་པའི་ བཞིན་ ལྷའི་ གནས་ ཀྱི་དགོད་པ་ ཤེས་ནས། ཕྱོགས་ བཞི་ དང་ཕྱོགས་བྲལ་ མཚམས་བཞི་ དག་ཏུ་ཡང༌། དེ་ནས་རྣལ་འབྱོར་མ་ གཽ་རཱི་ལ་སོགས་པ་བརྒྱད་པོའི་ང་རྒྱལ་འཛིན་པ་ རྣམས་དགོད། དམ་ཚིག་ ཤ་ཆེན་གྱི་ མ་ལ་ཏིནྡྷ་ ཚོད་མ་ ནཾ། སྟག་གི་ལྤགས་པའི་ ལ་སོགས་པའི་གདན་གྱི་ སྟེང་དུ་བཟའ། འབད་པས་ ཏེ་མང་དུ་ རྒྱལ་པོ་སཱ་ལུ་ཡི ༑ ཤ་ཆེན་གྱི་ བཟའ་བ་དེ་ཉིད་བཟའ་བ་ཉིད། དེར་ནི་ ཅི་འབྱོར་པ་དང་མེད་དུ་མི་རུང་བའི་ཁ་ཟས་དེ་དག་ཡང་ཡང་ ཟོས་ནས་ཟོས་ནས་ཡང༌། ༈ ཚིམ་པ་དང་ དེར་ནི་མ་མོ་ ལས་ཀྱི་ཕྱག་རྒྱ་ཀུན་ཏུ་རུས་ མཆོད་པར་བྱ། མཆོད་བྱ་ སྲིང་མོའི་བུ་མོ་ འམ་ སྒྱུག་མོ་དང༌། གལ་ཏེ་མ་ དང་ སྲིང་ མོ་ ཡིན་ན་ཡང༌། ཕྱག་རྒྱ་ དེ་རྣམས་ དུས་ རྟག་ཏུ་ དཀྱིལ་འཁོར་འཁོར་ལོའི་ཐབས་བཞིན་ ལེགས་ པར་ མཆོད་ན། ཚོགས་ཀྱི་དཀྱིལ་འཁོར་ དུ་གང་འདོད་པའི་དངོས་གྲུབ་ འགྲུབ་པར་འགྱུར ༑ ༈ སྣོད་ སྐྱེས་པའི་ཐོད་ཆེན་ཆ་ དུམ་བུ་ གཅིག་པར། ཆང་ནི་བཟང་པོས་ཡོངས་ སུ་ བཀང་སྟེ། བླ་མ་ལ་དབུལ་ གང་གིས་འབུལ་ན་ སྐ ལ་ཆེན་མ་ ལས་ཀྱི་ཕྱག་རྒྱས། ཇི་ལྟར་འབུལ་ན་ ཕྱག་འཚལ་ནས་ནི་ དབུལ། ཕུལ་བ་དང་ རང་ཡང་བཏུང༌། རྣམ་ལྔ་འདོད་པ་སྐོར་བའི་ཕྱག་རྒྱ་ པདྨའི་ལག་པས་ བླང་པས་ བླང་བ་དང༌། སྐལ་ཆེན་མ་ དེ་ཉིད་ཀྱི་ནི་ པདྨའི་ ལག་པས་དབུལ ༑ ཡང་ནས་ཡང་དུ་ བླ་མ་ལ་ རབ་ ཏུ་ བཏུད་པ། གནས་སྐབས་ དེར་ནི་སྒྲུབ་པ་པོ་ཡིས་བྱ། ༈ །ཀྱེའི་རྡོ་རྗེ་ལས་ ཚོགས་འཁོར་གྱི་ བཟའ་བ་ སྟོན་པ འི་ལེའུ་སྟེ་བདུན་པ་ ཤོ་ལོ་ཀ་བཅོ་ལྔ་ འོ།། །།༈ དེ་ནས་རྣལ་འབྱོར་ མ་བདག་མེད་ མས་ཞུས་པ། ཕྱག་རྒྱ་ཆེན་པོ་ བསྐྱེད་པའི་རྟེན་ ཇི་ལྟ་བུ། ཕྱིའི་རྟེན་རགས་པས་ ཀུན་རྫོབ་རྣམ་པའི་ རིག་མའི་ གཟུགས་ཀྱིས་ནི། བདེ་བ་ དང་ཕྱག་རྒྱ་ཆེན་པོའི་ཡེ་ཤེས་ སྦྱིན་པ་ ཇི་ལྟ་བུ་ལག ས་བཤད་དུ་གསོལ། ༈ །བཅོམ་ལྡན་འདས་ཀྱིས་བཀའ་སྩལ་པ། ལུས་ ཤིན་ཏུ་རིང་མིན་ཐུང་བ་མིན་

པས་རན་པ་བསྟན། གནག་པ་མ་ཡིན་དཀར་བ་མིན་ པས་སྔོ་བསངས། པདྨའི་འདབ་མའི་རྣམ་པ་འདྲ་ བས་འཇམ་ཞིང་མཛེས་པ། དེ་ཡི་ ཁའི་ དབུགས་ནི་དྲི་ཞིམ་ལྡན། དེའི་ལུས་ཀྱི་ རྔུལ་ཀྱང་དྲི་ཞིམ་ལྡན་གྱུར་ཏེ། རི་དྭགས་ལྟེ་བའི་ གླ་རྩི། དྲི་དང་མཚུངས། པདྨ་ལ་ཡང་དབང་མཆོག་ ཙནྡན་ས་མཆོག་གི་ དྲི་ འདྲ་བ། སྐ ད་ཅིག་ སྟེ་རེས་འགའ་འབྱུང་བ་ པདྨ འི་དྲི། ལྟ་བུར་འབྱུང༌། དེ་ ལས་བྱུང་བ་ ཡི་ག་པུར་ དང་ སི་ཧླ་དག སྒྲུབ་པ་པོ་ མཁས་པས་དྲི་བཟང་ པོ་དང་ལྡན་ན་པདྨ་ཅན་དུ་ མཚོན་པར་བྱ། དྲི་ནི་ ཨུཏྤ་ལ་ཡི་དྲི་འགྱུར་ཞིང༌། ཨ་ག་རུ་ནི་ནག་པོ་ དང་ མཚུངས། སྤྱོད་ལམ་ དལ་ཞིང་ ཡིད་བརྟན་པས་ མི་གཡོ་མ་ཉིད་དང༌། ངག་ སྙན་པར་སྨྲ་ཞིང་ འགྲོ་བ་མང་པོའི་ ཡིད་ དུ་ འོང་ བ་ མ། ཁམས་རྒྱས་པས་ སྐྲ་བཟང་ སྐྲ་མཚམས་སམ་སྐྱེ་གནས་ཀྱི་སྟེང་གི་ དབུས་སུ་ འགྲེང་བུ་ལྟ་བུའི་ གཉེར་མ་གསུམ་ དང་ལྡན་པ། ༈ །སྐྱེ་བོ་ ཕལ་པས་པདྨ་ཅན་དུ་བརྗོད། ལྷན་ཅིག་སྐྱེས་པའི་ ཡེ་ཤེས་བསྐྱེད་པའི་ གཟུགས་ཅན་མ། དེ་རྙེད་ནས་ནི་ ཚུལ་བཞིན་བསྟེན་ནས་མཆོག་གི་ དངོས་གྲུབ་ ཐོབ་པར་ འགྱུར་ རོ།། ༈ དེ་ནས་རྣལ་འབྱོར་མ་བདག་མེད་མས་གསོལ་བ། བཅོམ་ལྡན་འདས་ སྐྱེ་བ་བརྒྱུད་ནས་འཚང་རྒྱ་བའི་སྒྲུབ་པ་པོས་ སྨོན་ལམ་ཇི་ལྟར་གདབ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཐེག་ཆེན་གྱི་ རིགས་སུ་སྐྱེ་དང་དམ་ཚིག་ ཐོབ་ཅིང་མི་ཉམས་པར་བསྲུང་བ་ ཅན། སེམས་དྲན་པ་ཉམས་པ་དང་ སྨྱོ་ བ་ མེད་ པ་དང་ ཀྱེ་ཡི་རྡོ་རྗེ འི་རྒྱུད་ སྟོན་ ཞིང་དབང་བསྐུར་བའི། བླ་མ་ལ་གུས་ ཤིང་སེམས་ཅན་ལ་ སྙིང་རྗེ་ བའི་ཡིད་ ཅན་ དུ་སྐྱེ་བ་ཕྱི་མར། སྐྱེ་ཞིང་ དེའི་ཕ་རོལ་ཏུའང་ སྐྱེ་བར་འགྱུར་བར་ཤོག གཙོ་བོར་བསྐྱེད་རིམ་དང་འབྲེལ་བའོ། ། ལག་པས་ བརྡའི་ རྡོ་རྗེ་དྲིལ་བུ་ ཉིད་འཛིན་ཞིང་ འཁྲོལ་ བ་དང་དོན་སྟོང་པ་ཉིད་དང་སྙིང་རྗེ་འཛིན་པའོ། ། ཟབ་མོའི་ཆོས་ནི་ ཀྱེའི་རྡོ་རྗེ་ ཀློག་ ཅིང་བཤད་ པ་དང་ ༑ བཙུན་མོ་ དང་སྙོམས་པར་ཞུགས་པ་ལས་བྱུང་བ

འི་ཁུ་བ་མཉམ་ པར་ཟ་བའི་ཁ་ ཟས་ཅན་ དུ ༑ སྐྱེ་ཞིང་སྐྱེ་བར་འགྱུར་བར་ཤོག ནི་གཙོ་བོར་རྫོགས་རིམ་དང་འབྲེལ་བའི་སྨོན་ལམ་མོ།། ༈ དེ་ནས་ལྷ་མོ་དེ་མཉེས་ནས། ཚིག་ནི་ གཞན་ འདི་ཉིད་ཡང་ཞུས་པ། ཅིག་ཅར་འཇུག་པའི་ སྐ ལ་ བ་ མེད་ པའི་ སེམས་ཅན་གདུལ་ བར་ དཀའ་བ། ཐབས་ གང་གིས་འདུལ་བར་འགྱུར་བ་ལགས།། ༈ བཅོམ་ལྡན་འདས་ཀྱིས་བཀའ་སྩལ་པ། དང་པོར་ སྐྱབས་འགྲོ་དེ་རྗེས། གསོ་སྦྱོང་ ཉིན་ཞག་གི་མཐའ་ཅན་ སྦྱིན་པར་བྱ། དེ་རྗེས་ སོ་སོ་ཐར་པ་ བསླབ་པའི་གནས་བཅུ་ཉིད་ སློབ་ཏུ་གཞུག་དེ་ནས་བྱང་ཆུབ་སེམས་དཔའི་སེམས་བསྐྱེད་སྦྱིན་ཏེ་སྤྱོད་པ་རིམ་ཅན་དུ་བསླབ་པའོ། ། དེ་ལ་ ཉན་ཐོས་ཤེས་བྱའི་གཞི་ལྔ་ བྱེ་བྲག་ དུ་ སྨྲ་བ་བསྟན། དེ་ནས་ མདོ་སྡེ་པ་ ཤེས་བྱའི་གནས་གསུམ་བདེན་པར་སྨྲ་བ་ ཡང་དེ་བཞིན་ དུ་བསྟན་ ནོ། །དེ་ནས་རྣལ་འབྱོར་སྤྱོད་པ་ སེམས་ཙམ་གྱི་ལྟ་བ་ ཉིད་ བསྟན། དེ་ཡི་རྗེས་སུ་ ཆོས་ཐམས་ཅད་རང་བཞིན་མེད་པར་སྟོན་པ་ དབུ་མ་བསྟན་ ཏེ་ལྟ་བ་རིམ་པ་ཅན་དུ་བསླབ་པ་ཐུན་མོང་གི་ཐེག་པ་ལ་བསླབས་པའོ། ༈ །དེ་ནས་བྱ་བ་སྤྱོད་པ་རྣལ་འབྱོར་བླ་མེད་ཀྱི་ སྔ གས་ཀྱི་རིམ་པ་ཀུན་ ལ་བསླབས་ཤིང་ ཤེས་ནས། དེ འི་ རྗེས་ སུ་ ཀྱེ་ཡི་རྡོ་རྗེ་བསྟན་ ལ་བསྟན་པ་བཞིན། ༈ སློབ་མས་གུས་པས་བླངས་ ཤིང་བསླབས་ ན་ནི། སྐལ་བ་དམན་པས་ཀྱང་སངས་རྒྱས་ འགྲུབ་ པར་ འགྱུར་ བ་ འདི་ལ་ཐེ་ཚོམ་མེད་ དོ།། ༈ ཀྱེའི་རྡོ་རྗེ་ལས་ སྐལ་བ་དམན་པ་ འདུལ་བའི་ ཚུལ་བསྟན་པའི་ ལེའུ་ཞེས་བྱ་ ཤོ་ལོ་ཀ་བཅུ་གཉིས་ སྟེ་བརྒྱད་པའོ ༑༑ ༑༑ ༈ དེ་ནས་ ལུས་དང་སྲོག་ ཁ་སྦྱར་ བ་ འབྱེད་པ་ཡི། ཆོ་གའི་ མཚན་ཉིད་ཡང་དག་ པར་ རབ་ཏུ་བཤད་ པར་བྱ། ༈ །སྒྲུབ་པ་པོ་ གང་གིས་རྣམ་པར་ཤེས་ པ་བསམ་གཏན་ ཙམ་གྱིས། སྒྲུབ་པོས་ དྲག་པོའི་ དངོས་གྲུབ་ཐོབ་ པར་ འགྱུར་བ འོ། ༈ །དེའི་ཆོ་ག་ནི་ཡུལ་ བསྒྲུབ་བྱའི་ལྟེ་བའི་རྩ་བ་ལ་ དབུ་མ་ལ་སོགས་པའི་རྩ་གསུམ་བསྡོམས་པ། བརྟུལ་ཞུགས་ཅན་གྱིས་ སྤྲོས་པའི་ཕོ་ཉའི་ ལག་པས་གདོན་ ཞིང་བཅད་ལ་ཁྲག་མཁའ་འགྲོ་དང་འབྱུང་པོ་ལ་ཨརྒྷར་དབུལ༑

ཧེ་རུ་ཀ་ ལ་ མཉམ་ པར་བཞག་པའི་ རྣལ་འབྱོར་ ཅན་ གྱིས། ནང་གི་མ་རུངས་ པ་གདུག་པ་ཅན་བཏུལ་ལ་སངས་རྒྱས་ལ་དགོད་སྙམ་པའི་ སེམས་ཀྱིས་ནི། ཚུལ་ འདི་ནི་ ཏིང་ངེ་འཛིན་གྱིས་ བསྒོམས་པ་ཙམ་གྱིས་ནི། སངས་རྒྱས་ཀྱང་ནི་ངེས་པར་འཇིག ཅེས་ལ་དོར་བའམ་དགྲ་བོ་སངས་རྒྱས་ཀྱི་རྣལ་འབྱོར་བསྒོམས་པ་ཡིན་ན་ཡང་འཇིག་པར་འགྱུར་བའོ། ། བསྟན་ པ་སྤྱི་ ལ་གནོད་པ་བྱེད་པ་དང༌། མཚན་ཉིད་དང་ལྡན་པའི་ བླ་མ་ དང་ སངས་རྒྱས་ ཀྱི་སྐུ་དང་གཙུག་ལག་ཁང་ འཇིག་ པར་བྱེད་ པ འི་གདུག་པ་ཅན་ ནི། ༈ བླ་མ་ དང་ ཐུབ་པ་ལ་ དངོས་སམ་ཏིང་ངེ་འཛིན་གྱིས་ ཞུས་ནས། ༈ བསྒྲུབ་བྱ་ལ་ སྙིང་རྗེ་ བ་ ས་ གོ་འཕང་སྤར་བའི་ཕྱིར་ གསད་པར་བྱ་བ་ཉིད་ དོ།། ༈ ཇི་ལྟར་ མཆོད་སྦྱིན་གྱི་རྒྱུའི། ཕྱུགས་ཀྱི་གཟུགས་ དང་འདྲ་བའི་དགྲ་བོ་དམིགས་པའི་ཡུལ་དུ་ མཐོང་ནས། རླུང་དང་མེའི་སྟེང་དུ་དགྲ་བོ་དེ་ ཁྲག་ནི་སྐྱུག་པ་ཉིད་དང་ཡང༌། སྐྲག་ནས་ལུས་ འདར་ཞིང་མགོ་སྐྱེས་ སྐྲ་ནི་ གྲོལ་བ་དང༌། ཁ་ནི་འོག་ ཐུར་ ཏུ་ བལྟས་པར་ རྣམ་པར་བསྒོམ ༑ དེ་ཡི་ གཤང་ ལམ་དུ་ཁབ་ནི་མེའི། གཟུགས་ཅན་འཇུག་པར་རབ་བསམས་ཏེ ༑ སྙིང་ཁར་ སླེབ་པ་དང་ བྱིན་ཟའི་ས་བོན་ རཾ་ ཉིད་ དུ་གྱུར་ཅིང་དེ་འབར་བས་སྲོག་གི་རྟེན་ཐིག་ལེ་བསྲེགས་པར། དམིགས་ནས་སྐད་ཅིག་ གིས་ གསོད་པར་བྱེད་ དོ།། ༈ རྒྱུད་འདི་ལ་ནི་ མེ་ལ་ བསྲེག་བླུགས་ བྱ་བ་ མེད། ལུས་ཀྱི་ ཕྱག་རྒྱ་བཅིང་ བ་ དང་ ངག་ཏུ་སྔགས་བཟླ་བའི་ བྱ་བའང་མེད། རྒྱུད་ཆེན་བཀླགས་ པ་ལྟར་བསམས་ པས་འགྲུབ་པ་ཉིད་ དེ། བསམ་གཏན་ཙམ་གྱིས་འགྲུབ་པར་འགྱུར་ བའི་ཕྱིར་རོ། ༈ །རྣམ་པར་ རྟོག་ པ མེད་ པའི་ཡེ་ཤེས་ཀྱི་ དངོས་གྲུབ་སྦྱིན་པ་པོ། ཐ་མལ་གྱི་ སྲིད་པ་སྦྱོང་བ་ དཀའ་ཚེགས་མེད་པས་ ཉམས་དགའ་བ། སྣོད་མ་ཡིན་པ་ལ་ གསང་བ་ ཐབས་ཀྱི་ མཆོག་ བསྐྱེད་རིམ་གྱི་རྣམ་དག་ ནི་བཤད་བྱ་ཡིས།། ༈ ཉོན་ཅིག་ལྷ་མོ་བཞིན་བཟང་མ། དཔེ་ཡིད་བཞིན་གྱི་ རིན་ཆེན་གཟི་བརྗིད་འབར་བ་ཡི ༑ ཕྲེང་བ་འཁྲུགས་པ་ ལ་ ལྷ་མོ་ལྟོས། རིན་པོ་ཆེ་དེ་ཤུན་པ་མ་བཤུས་ཤིང་

མ་ཕུག་པས་ནི་ དགོས་འདོད་འབྱུང་བའི་ སྦྱོར་ བ་དང་ བྲལ་ བར་ འགྱུར་ ལ། ཐབས་ལ་མཁས་པས་ཤུན་པ་བཤུས་ཤིང་ ཕུག་པས་ དགོས་འདོད་འབྱུང་པས་ དགའ་བ་སྦྱིན་པ་པོ། དེ་ལྟར་འཁོར་བར་འདོད་པ་ཡི ༑ ཡོན་ཏན་ གཟུགས་སྒྲ་དྲི་རོ་རེག་བྱ། ལྔ་ དང་ ལྡན་ པའི་ རིན་ཆེན་ འདི་ ཉིད། ཐབས་ཀྱིས་མ་ཟིན་ན་ནི་ མ་དག་པས་ནི་ འཁོར་བའི་སྡུག་བསྔལ་བསྐྱེད་པས་ དུག་ཏུ་འགྲོ། ཐབས་ཀྱིས་ཟིན་ན་ དག་པ་ རྣམ་གྲོལ་གྱི་བདེ་བ་བསྐྱེད་པ ས་བདུད་རྩི་ལྟ་བུར་འགྱུར། འཁོར་བའི་རྣམ་པ་ ཉིད་ ཧེ་རུ་ཀ ར་རྣམ་པར་བསྒོམས་པ། འགྲོ་བ་ འཁོར་བ་ལས་ སྒྲོལ་བའི་ ཐབས་ཀྱི་ གཙོ་བོ་ཉིད། རྣམ་དག་དང་བཅས་པའི་ཧེ་རུ་ཀ་ གང་གིས་གཟུགས་ཀྱི་ ཚུལ་བསྒོམས་པ ས་གྱུར་པ་ཉིད། དེ་ནི་ང་ཡིས་སྨྲ་ཡིས་ཉོན་ ཞེས་མཉན་པར་གདམས་པའོ། ༈ །ཧེ་རུ་ཀ་དེ་ སྙིང་རྗེའི་ སེམས་ཅན་ལ་ཆགས་པས་ སྤྱན་ནི་དམར་པོ་ལ། བྱམས་པའི་ཐུགས་ལ་ ས་མི་འགྱུར་བས་སྐྲ་དང་ ཡན་ལག་གནག ཟང་ཟིང༌། སྙན་པར་སྨྲ་བ། དོན་མཐུན་པ། དོན་སྤྱོད་པ་ བསྡུ་བའི་དངོས་པོ་བཞི་ མཚོན་པ་ ཡིས་ནི། ཞབས་ནི་རྣམ་པ་བཞི་ཞེས་བརྗོད། ཞལ་བརྒྱད་རྣམ་པར་ཐར་པ་བརྒྱད་ ནི་གཟུགས་ཅན་གཟུགས་ལ་ལྟ་བ་ནས་གཟུགས་མེད་པར་ཤེས་ནས་ཕྱི་རོལ་ཀྱི་དོན་ལ་ལྟ་བ་སྡུག་པའི་རྣམ་པར་ཐར་པ་ལུས་ཀྱིས་མངོན་སུམ་དུ་བྱ་བ་གཟུགས་མེད་སྐྱེ་མཆེད་མུ་བཞི་འགོག་པ་སྟེ། ཕྱག་ནི་སྟོང་པ་བཅུ་དྲུག་ཉིད་ ནང༌། ཕྱི། ཕྱི་ནང༌། སྟོང་པ་ཉིད། ཆེན་པོ། དོན་དམ་པ། འདུས་བྱས། འདུས་མ་བྱས། མཐའ་ལས་འདས་པ། ཐོག་མ་དང་ཐ་མ་མེད་པ། དོར་བ་མེད་པ། རང་བཞིན། ཆོས་ཐམས་ཅད། མཚན་ཉིད༑ མི་དམིགས་པ།ངོ་བོ་ཉིད་སྟོང་པ་ཉིད་དེ། གུག་སྐྱེད་ རྒྱན་ཕྱག་རྒྱ་ལྔ་ ཀྱིས་ནི་སངས་རྒྱས་ལྔ། གདུག་པ་འདུལ་ བའི་ ཕྱིར་ཁྲོ་བོ་ཉིད་ དང་དེ་བཞིན་དུ་ཆགས་ཅན་འདུལ་བས་ཞལ་སྦྱོར་དང་གཏི་མུག་འདུལ་བས་ཁ་དོག་དང་དབྱིབས་ཀྱི་རྣམ་པ་ཅན། ཤ་ དག་པར་བྱེད་པ་ ཡིས་ ལྷ་མོ་ པུཀྐ་སཱི་རུ་བྱ། དེ་བཞིན་ཁྲག་གིས་རི་ཁྲོད་མ། གདོལ་པ་མོ་ནི་ཁུ་བར་བརྗོད།

གཡུང་མོ་ ཡིས་ རྐང་ མར་ དང་ཚིལ་བུ་དག་ པར་བྱེད། པགས་པ འི་རིམ་པ་བདུན་ནི་ བྱང་ཆུབ་ ཀྱི་ ཡན་ལག་བདུན་ ཏེ་དགའ་བ། དྲན་པ། ཆོས་རབ་འབྱེད། བརྩོ་འགྲུས། ཤིན་ཏུ་སྦྱངས་པ། ཏིང་ངེ་འཛིན། བཏང་སྙོམས་སོ།། མགོ་རྐང་ཚིགས་པ་རྩིབས་མ་སྟེ་ རུས་པ འི་རིགས་བཞི་ནི་སྡུག་བསྔལ་ལ་སོགས་པའི་ བདེན་པ་བཞི་པོ་ཉིད་ དོ། ། བདག་མེད་མས་གསོལ་བ། སྔ གས་ དག་པའི་ཕྱིར་ བཏུ་བ འི་ཚུལ་ ནི་ཇི་ལྟར་འགྱུར ༑ གང་གི་ བཏུས་པའི་ སྔ གས་ཀྱིས་སྐྱེ་བོ་ཡི། ཞི་རྒྱས་ལ་སོགས་པའི་ ལས་ཀྱི་དངོས་གྲུབ་ ཐོབ་པར་ འགྱུར་བ་ཉིད། བདེ་བ་ཆེན་པོས་བཤད་དུ་གསོལ། ཞེས་ཞུས་པའི་ལན་དུ༑ ༈ བཅོམ་ལྡན་འདས་ ལོངས་སྐུ་གཉིས་སུ་མེད་པའི་ཡེ་ཤེས་ཀྱི་ རྡོ་རྗེ་ཅན་ཆེན་པོ་ ངོ་བོ་ཉིད་ཀྱི་སྐུ་ རྡོ་རྗེ་ སྟོང་པ་ཉིད་ སྙིང་པ ོར་མཛད་པ་ཆོས་སྐུ་ གཟི་བརྗིད་ཆེན་པོ་ སྤྲུལ་སྐུ་སྟེ་སྐུ་བཞི་ལྡན་གྱི་སྟོན་པ ས་བཀའ་སྩལ་པ། སྔ གས་ དག་པའི་ཕྱིར་བཏུ་བ་ ནི་ ལྷ་མོ་ ཁྱོད་ལ་ངས་བཤད་ཀྱིས། ལྷ་མོ་ཤེས་རབ་ཆེན་མོ་ཉོན་ ཞེས་མཉན་པར་གདམས་ནས། ༈ དང་པོར་རྣམ་པར་སྣང་མཛད་ ཨོཾ། སྦྱིན། །ཨུཥྨ་རྣམས་ཀྱི་བཞི་པ་ ཧ། ལ། །པུཀྐ་སཱི་ ཨཱུ། ས་བརྒྱན་སྟོང་པས ༠ མནན། །མདོག་དཀར་མཐར་ནི་སྭཱ་ཧཱ་སྦྱར། །འདིས་ནི་བཟླས་པ འི་གྲངས་ འབུམ་གྱིས་ནི། འགྲོ་བ་རྟག་ཏུ་རེངས་པར་བྱེད། ༈ །དང་པོར་ཡི་གེའི་བདག་པོ་ ཨོཾ༑ བཞག །དེ་རྗེས་མཁའ་སྤྱོད་མ་ ཨཾ། དེ་ནས། །མཐའ་ནི་སྭཱ་ཧཱ་སྦྱར་བྱས་ན། ། སངས་རྒྱས་རྣམས་ཀྱང་དབང་དུ་བྱེད། །རིག་བྱེད་རྣམས་ཀྱི་དང་པོ་ ཨོཾ། སྦྱིན། །དང་པོ་ཡི་ནི་གཉིས་པ་ ཁ། ལ། །སྟོང་ ༠ བཅས་མཐར་ནི་སྭཱ་ཧཱ་སྦྱར། །སངས་རྒྱས་ཀྱང་སྐྲོད་ པར་བྱེད་ ཤེས་རབ་ཅན་ ཞེས་བོད་པའོ། ། དང་པོར་རྣམ་པར་སྣང་མཛད་ ཨོཾ། སྦྱིན། ། གཉིས་པ་ཡི་ནི་གསུམ་པ་ ཛ། ལ། །ར་ ར། དང་ལྡན་ཞིང་ཆུ་མ་ ཨི། ས་བརྒྱན། །སྟོང་ ༠ བཅས་སྭཱ་ཧཱ་ཡང་དག་ལྡན། །མི་རྣམས་ཐམས་ཅད་ ནང་འབྱེད་པས་ སྡང་བར་བྱེད། དང་པོར་ཡི་གེའི་དབང་ཕྱུག་ ཨོཾ། གཞག །ལྔ་པ་ཉིད་ཀྱི་གསུམ་པ་

བ། ལ། །སྟོང་པ་ ༠ མཁའ་འགྲོ་མ་ ཨུ། དང་ལྡན། །མཐར་ནི་སྭཱ་ཧཱ་ དགྲ་བོ་ནད་ཀྱིས་འདེབས་པས། མངོན་སྤྱོད་ཆེ ༑ ༑ ཡང་ནི་ཡི་གེའི་ཐུ་བོ་ ཨོཾ། སྦྱིན། །ཧཱུྃ་ནི་ཁྲག་དང་འདྲ་བ་ཡི། །མཐར་ནི་སྭཱ་ཧཱ་ བརྒྱ་བྱིན་གྱི་ཆུང་མ་ ཐིག་ལེ་མཆོག དང་བདུད་སྡིག་ཅན་གྱི་ཆུང་མ། དགའ་བཟང་མ་སོགས་རྟག་ཏུ་འགུགས། །གཏི་མུག་རིགས་ནི་དང་པོར་ ཨོཾ། སྦྱིན། །གྷུཿནི་ཡང་དག་རབ་ཏུ་སྦྱར ༑ ༑ མཐར་ནི་སྭཱ་ཧཱ་ཡང་བྱས་ན། །ལྷ་དང་མི་རྣམས་གསོད་པར་བྱེད། །དང་པོར་རྣམ་པར་སྣང་མཛད་

ཨོཾ། བཞག །དང་པོ་ཉིད་ཀྱི་དང་པོ་ ཀ ལ། །རྡོ་རྗེ་མཁའ་འགྲོ་མ་ ཨུ། དང་སྦྱར། །མཐར་གནས་པ་ཡི་གཉིས་པ་ ར། ལ། །རྡོ་རྗེ་མཁའ་འགྲོ་མ་ ཨུ༑ དང་ལྡན། །ཡང་ནི་དང་པོའི་རྩེ་མོ་ ཀ་ ལ། །རྡོ་རྗེ་མཁའ་འགྲོ་མ་ ཨུ། དང་ལྡན། ། མཐར་གནས་པ་ཡི་གསུམ་པ་ ལ། ལ། །ཡང་ནི་དེ་ཉིད་ ལ། ཡང་དག་ ལླ། ལྡན། །སྟེང་དུ་ཆོམ་རྐུན་མ་ ཨེ། ཡིས་བརྒྱན། །དེ་རྗེས་ཧྲཱིཿཡིས་རྣམ་པར་སྦྱར། །མཐར་ཡང་སྭཱ་ཧཱ་སྤྱོད་པ་ཉིད། །ཀུ་རུ་ཀུལླེའི་སྔགས་སོ། ༈ །ཨོཾ་ནི་དང་པོ་བཞི་པ་ཡི། ། གསུམ་པ་ ད། ཆོམ་རྐུན་མ་ ཨེ། ཡིས་བརྒྱན། །མཐར་གནས་པ་ཡི་བཞི་པ་ ཝ། ལ། །པི་ཙུ་བཛྲ་སྦྱར་བ་དང༌། །ཨུཥྨ་རྣམས་ཀྱི་བཞི་པ་ ཧ། ལ། །པུཀྐ་སཱི་ ཨཱུ། ཡིས་རྣམ་པར་བརྒྱན། ། སྟོང་པ ༠ ས་མནན་ཞིང་སུམ་འགྱུར་ཉིད། །ལྔ་པ་ཡི་ནི་གཉིས་པ་ ཕ། ལ། ། གསུམ་པའི་དང་པོ་ ཊ། མཐར་སྭཱ་ཧཱ། །ཀྱེ་ཡི་རྡོ་རྗེའི་སྙིང་པོའོ། ། རྣམ་པར་ སྣང་མཛད་ ཨོཾ། དང་པོ་ཛྭ་ལ་གཉིས། །སྦྱར་ནས་ལྔ་པའི་བཞི་པ་ བྷ། ལ། །མཐར་གནས་རྣམས་ཀྱི་དང་པོར་ ཡ། ལྡན། །གྷསྨ་རཱི་ ཨོ། ས་ནི་རྣམ་པར་བརྒྱན། །ཨུཥྨ་རྣམས་ཀྱི་བཞི་པ་ ཧ། ལ། ། རྡོ་རྗེ་མཁའ་འགྲོ་མ་ ཨུ། ཡིས་བརྒྱན། །སྟོང་པ་ ༠ ས་མནན་ཞིང་སུམ་འགྱུར་ཉིད། ། ལྔ་པ་ཡི་ནི་གཉིས་པ་ ཕ། དང༌། །གསུམ་པའི་དང་པོ་ ཊ། མཐར་སྭཱ་ཧཱ། །ཕྱག་བཞི་པའི་སྔགས་སོ། །དང་པོར་རྣམ་སྣང་ ཨོཾ། དང་པོ་ཡི། །དང་པོ་ ཀ ནང་གི་དཀར་མོ་ ཨི། ས་བརྒྱན། །གསུམ་པ་ཉིད་ཀྱི་དང་པོ་ ཊ། ལ། །ནང་གི་དཀར་མོ་ ཨི། ས་རྣམ་པར་བརྒྱན ༑ ༑ ལན་ ཉིས་འགྱུར་ དུ་བྱ། ལྔ་པའི་གསུམ་པ་ བ། དང༌། །གཉིས་པའི་གསུམ་པ་ ཛ༑ མེ་ ར། ཡིས་བརྒྱན། །ཧཱུྃ་གི་རྣམ་པ་གསུམ་སྦྱར་ནས། །ལྔ་པ་ཉིད་ཀྱི་གཉིས་པ་ ཕ། དང་ ༑ ༑ གསུམ་པའི་དང་པོ་ ཊ། མཐར་སྭཱ་ཧཱ། །ཕྱག་དྲུག་པའི་སྔགས་སོ།། ༈ དང་པོར་རྣམ་སྣང་ ཨོཾ། བཞི་པ་ཡི། །དང་པོ་ ཏ། ར་བྱིན་ཟ་ ར། ཡང་དག་ལྡན། །རོ་ལངས་མ་ ཨཻ༑ ཡིས་རྣམ་པར་བརྒྱན། །མཐར་གནས་པ་ཡི་གསུམ་པ་ ལ། ལ། །གྷསྨ་རཱི་ ཨོ། ཡིས་རྣམ་པར་བརྒྱན། །དང་པོ་ཡི་ནི་དང་པོ་ ཀ་ ལ། །མཐར་གནས་པ་ཡི་དང་པོ་

ཡ། དང༌།། རྡོ་རྗེ་མ་ ཨཱ། ཡིས་རྣམ་པར་བརྒྱན། །ཀྵ་ནི་ཆོམ་རྐུན་མ་ ཨེ། ཡིས་བརྒྱན། །ལྔ་པ་ཉིད་ཀྱི་དང་པོ་ པ། དང༌། །ཨུཥྨ་རྣམས་ཀྱི་བཞི་པ་ ཧ། ལ། །རྡོ་རྗེ་མཁའ་འགྲོ་མ་ ཨུ། ཡིས་བརྒྱན ༑ ༑ སྟོང་པ ༠ ས་མནན་ཅིང་ ལན། སུམ་འགྱུར་ཏེ། །ཕཊ་དང་མཐར་ནི་སྭཱ་ཧཱ་ཉིད ༑ ༑ ཕྱག་གཉིས་པའི་སྔགས་སོ། །བདག་མེད་ ཨ། དང་པོའི་དང་པོ་ ཀ དང༌། ། གཉིས་པ་ཉིད་ཀྱི་དང་པོ་ ཙ། དང༌། །གསུམ་པ་ཡི་ནི་དང་པོ་ ཊ། དང༌། །བཞི་པ་ཉིད་ཀྱི་དང་པོ་ ཏ། དང༌། །ལྔ་པ་ཡི་ནི་དང་པོ་ པ། དང༌། །མཐར་གནས་ཀྱི་ནི་དང་པོ་ ཡ། དང་ ༑ ༑ ཨུཥྨ་རྣམས་ཀྱི་དང་པོ་ ཤ་ ཉིད། །དང་པོར་ ཨོཾ། རྣམ་སྣང་མཐར་སྭཱ་ཧཱ། ། གྲོང་ཁྱེར་དཀྲུགས་པའི་སྔགས་ཀྱི་བཟླས་པ འི་གྲངས་ ནི་འབུམ་མོ། ༈ །མཐར་གནས་རྣམས་ཀྱི་གཉིས་པ་ ར། དང༌། །ཀྵ་ཡི་རྣམ་པ་ ལ། གཉིས་འགྱུར་ དུ་བཟླ་བ། ཉིད།། ཧཱུྃ་གི་རྣམ་པ་གསུམ་དང་ལྡན། །དང་པོ་རྣམ་སྣང་ ཨོཾ། ཕཊ་ཉིད་ཀྱི། །རྣམ་པ་ནང་བཅུག་མཐར་སྭཱ་ཧཱ། །ས་སྦྱང་བའི་སྔགས་སོ། ༈ །དང་པོར་རྣམ་སྣང་ ཨོཾ། དེ་རྗེས་སུ ༑༑ རྡོ་རྗེ་མ་ ཨཱཿ ཡི་མཐའ་རུ་ཧཱུྃ། །བཟའ་བ་དང་བཏུང་བ་བྱིན་གྱིས་བརླབ་པའོ།།༈ དང་པོར་རྣམ་པར་སྣང་མཛད་ ཨོཾ། ཉིད། །དེ་རྗེས་ཨ་ཀཱ་རོ་མུ་ཁཾ། །ཨུཥྨ་རྣམས་ཀྱི་གསུམ་པ་ ས། དང༌། །མཐར་གནས་པ་ཡི་བཞི་པ་ ཝ། ཉིད། །སྟེང་དུ་མེ་ ར། ཡིས་རྣམ་པར་བརྒྱན། །དྷརྨཱ་ཎཱཾ་དེ་ རྗེས་ རྡོ་རྗེ་མ། ཨ། བྱིན་ལ་དྱ་ནུཏྤནྣ་ཏྭཱཏ། །ཨོཾ་ཨཱཿཧཱུྃ་ཕཊ་སྭཱ་ཧཱ ༑ འབྱུང་པོ་ཐམས་ཅད་ཀྱི་གཏོར་མའི་སྔགས་སོ།། ༈ ཀྱེའི་རྡོ་རྗེ་ལས་སྔགས་བཏུ་བ་ སྟོན་པ། ཞེས་བྱ་བའི་ལེའུ་ ཤོ་ལོ་ཀ་བཞི་བཅུ་རྩ་ལྔ་ སྟེ་དགུ་པའོ།། །།༈ དེ་ནས་ འཁོར་འདས་ཀྱི་ ཆོས་ཀུན་ ཆོས་ཉིད་དུ་ སྡོམ་ པ་ གཅིག་པའི་ རང་བཞིན། རྡོ་རྗེ་སེམས་དཔའ་ཞེས་བྱ་ བ ས་གསུངས། བདག་མེད་ ལ་ ཙུམྦ་ན་མཛད་ནས ༑ བཟླས་པའི་ཡུལ་ ཕྲེང་བའི་རྒྱུ་ ནི་རབ་ཏུ་དབྱེ། ཤེལ་གྱིས་རེངས་པའི་བཟླས་པ་ཉིད། །དབང་ལ་ཙནྡན་དམར་པོ་ཉིད། །ལུང་ཐང་གིས་ནི་མངོན་སྤྱོད་ཉིད། ། མི་རུས་ ནི་རཾ་སུས་ནི་སྡང་བ་

དབྱེ་བ་ ལ། །རྟ་ཡི་རུས་པས་སྐྲོད་པ་ཉིད། །བྲམ་ཟེའི་རུས་པས་དགུག་པ་ཉིད། ། གླ ང་པོའི་རུས་པས་ཆར་པ་ འབེབས་པ་ ལ། མ་ཧེ་ཡིས་ རུས་པ་ ཀྱང་གསད་པ་ལ། རེངས་པར་ བྱ་བའི་ལས་སྒྲུབ་པ་ལ་ འོ་མའི་གཏུང་བ་ཉིད། དབང་ལ་རང་གིས་འདུན་པས་ འི་བདུད་རྩི་དང་ཁ་ཟས་ལ་ སྤྱད། གསད་པ་ལ་ནི་སི་ཧླ་ རཀྟ་ ཉིད། དགུག་པ་ལ་ནི་བཞི་མཉམ་ དྲི་ཆེན་ ཉིད། སྡང་ལ་སཱ་ལུ་སྐྱེས་པས་ ཤ་ཆེན་ བརྗོད། བསྐྲད་པ་ཉིད་ལ་གླ་རྩིར་ དྲི་ཆུ་ བརྗོད། ༈ །ཡང་ན་མཐའི་ཤྭ རྟ།ཨ་ཤྭ དང༌། དང་པོའི་ཤྭ་ ཤྭ་ན་ཁྱི། དང༌། ན་དང་པོ་ ན་ར་མི། དང༌། ག་དང་པོ་ ག་ཝི་བ་གླང་ དང༌། ཧ་དང་པོ་ ཧསྟི་གླང་པོ་ཆེའི་ཤ ཉིད་ཀྱང་ བདུད་རྩི་ལྔ་དང་ཕྱོགས་བསྟུན་ནས་ དེ་བཞིན་ནོ། །ཀྱེའི་རྡོ་རྗེ་ལས་བཟླས་པའི་ ཡུལ་ཕྲེང་བ་དང་ཁ་ཟས་སྟོན་པའི་ ལེའུ་ཞེས་བྱ་བ་ ཤོ་ལོ་ཀ་ལྔ་ སྟེ་བཅུ་པའོ། ། ༈ ཀྱེ འི་ རྡོ་རྗེ་ལ་ ཕྱག་གིས་ དམ་ དུ་ འཁྱུད་ཅིང༌། ཚེམས་ཀྱིས་མ་མཆུ་རབ་ ཏུ་ བཙིར་ནས་ ནི་ཀུན་ཏུ་རུས་མཆོད། ལུས་ཅན་རྣམས་ཀྱི་ སོ་སོའི་ རིགས་ གང་གིས་བཟུང་བའི་རྟགས་ ཀྱི་གཟུགས། ཀྱེའི་རྡོ་རྗེ་ དེ་ལ་བདག་མེད་མས་ཞུས་པ། ༈ །བྷ་གར་ལིང་ག་བཞག་ པས་བདེ་བ་བཞེས་ ནས་ནི། འཁོར་ལོ ལྷ་མོ འི་འདྲེན་པས་འདི་སྐད་གསུངས། ལུས་ཅན་ རང་ རང་གི་རིགས་ ཀྱི་རྟགས་ བཤད་ཀྱིས། ཤེས་རབ་ ཀྱི་ ཕ་རོལ་ ཏུ་ ཕྱིན་མ འི་ངོ་བོ་བདག་མེད་མ་ཁྱོད་ ཉོན། བུད་མེད་ ཀྱི་ལག་པ་གཡོན་པ་ དམ་ནི་སྐྱེས་པ་ཡི་ ལག་པ་གཡས་པའི༑ གང་གི་སྲིན་ལག་ གི་ རྩ་བ་ལ། རྡོ་རྗེ་རྩེ་ མོ་ དགུ་ པའི་རི་མོ་ཡོད་ པར་གྱུར་པ་ ནི། མི་བསྐྱོད་པ་ཡི་རིགས་མཆོག་ཉིད། །རྣམ་ པར་ སྣང་མཛད་ཀྱི་འཁོར་ལོ འི་རི་མོ ར་འགྱུར། དཔག་མེད་མགོན་གྱི་འདམ་སྐྱེས་ པདྨའི་རི་མོ་ ཉིད། རིན་ཆེན་འབྱུང་ ལྡན་ གི་རིན་ཆེན་ གྱི་རི་མོ་ ཉིད། དོན་ཡོད་གྲུབ་ ལས་ཀྱི་རིགས་ཀྱི་རལ་གྲི་ཉིད་ དེ་ཕྱག་མཚན་གྱི་རྟགས་སོ།། ༈ རྣལ་འབྱོར་པ་ དང་རྣལ་འབྱོར་མ་ གང་ ཁ་དོག་ ནག་པོ་ཉིད། དེ་ཡི་ལྷ་ནི་མི་བསྐྱོད་པ་ འོ།། རྣལ་འབྱོར་པ་གང་དཀར་པོ་ཆེ།

དེ་ཡི་ལྷ་ནི་རྣམ་ པར་ སྣང་མཛད་ དོ། ། རྣལ་འབྱོར་པ་གང་སྔོ་བསངས་ཆེ། དེ་ཡི་ལྷ་ནི་དོན་ཡོད་ གྲུབ་པ་ ཉིད་ དོ། ། རྣལ་འབྱོར་པ་གང་སེར་པོ་ཆེ། །རིན་ཆེན་བདག་པོ་རིགས་ཀྱི་ལྷ། །རྣལ་འབྱོར་པ་གང་དཀར་དམར་ཉིད ༑ ༑ འོད་དཔག་མེད་པ་རིགས་ཀྱི་ལྷ། །རྣལ་འབྱོར་པ་གང་དཀར་ པོ་ དང་སེར་ པོ་འདྲེས་པས། དེ་ནི་སེམས་དཔའི་རིགས་སུ་འགྱུར་ ཏེ་ཁ་དོག་གི་རྟགས་སོ།། ༈ སྐྱེ་བོ་ ལམ་གྱི་ རྣལ་འབྱོར་མཐར་ཕྱིན་ པར་འདོད་ པས། རང་སངས་རྒྱས་ཀྱི་རིགས་སུ་འགྱུར་བའི་ཕྱིར་ ང་རྒྱལ་མི་བཅག་ སེམས་ཅན་གཞན་ཡང་སངས་རྒྱས་ཀྱི་རིགས་སུ་གནས་པས་ ཐོ་མི་བཙམ་ སྟེ་བརྙས་པ་མི་བྱ། དོན་དམ་པར་ཆོས་ཉིད་གཅིག་པ་སྨོས་ཅི་དགོས། ཀུན་རྫོབ་ དུའང་རིགས་སོ་སོའི་ གཟུགས་སུ་གནས་ནས་ནི། སེམས་ཅན་ དེ་རྣམས་བདེ་ བར་ གཤེགས་ པ་ལྔའི་ རིགས་སུ་འགྱུར་ རོ།། བུད་མེད་རྣམས་ཀྱི་ རིགས་སོ་སོ་མཚོན་པའི་ མཚན་ཉིད་འདི། ཇི་ལྟར་སྐྱེས་པ་ ཇི་ལྟ་བ་ དེ་བཞིན་ནོ། ཀུན་རྫོབ་ ཀྱི་ ཐ་སྙད་ ཀྱི་ ཚུལ་ལས་ནི། སངས་རྒྱས་ དེ་ཡི་རིགས་སུའང་ སེམས་ཅན་ དེ་ རྣམས་ འགྱུར་རོ།། ༈ བྷ་གར་ལིང་གས་ཙུམ་ པ་ མཛད་ པས་བཅོམ་ལྡན་འདས་མཆོད་ ནས ༑ དེ་ལ་རྡོ་རྗེ་ཆ ེན་པོ་ཧེ་རུ་ཀ་ མཉེས་ནས། དཀྱིལ་འཁོར་འཁོར་ལོའི་ཐབས་ བདག་མེད་མ་ཡིས་གོ་ བར་ མཛད་པ་ པའི་ཕྱིར། ལྷ་མོ་རབ་ཏུ་མཆོད་པ་ ཁྱོད་ ཉོན། ཅིག་ཅེས་མཉན་པར་གདམས་ནས་ཐབས་གསུངས་པ། ༈ །གནས་ནགས་ ཚལ་དང་སྐྱེ་བོ་མེད་ ཅིང་ཉམས་དགའ་བའི་ གནས་དང༌། བདག་གི་ཁྱིམ་གྱི་ནང་ཏུ་ཡང༌།། ༈ གཅེར་བུ འི་ཚུལ་གོས་དང་བྲལ་བ ས་ ཐབས་ཤེས་རབ་ལྷའི་སྐུ་ ཕྱག་རྒྱ་ཆ ེན་པོ་ཡབ་ཡུམ་དུ ར་བྱས་ནས། རྣལ་འབྱོར་ པ་ཐབས་ རིག་པས་ དུས་ རྟག་ཏུ་མཆོད། དུས་དང་པོ་ལ་ ཙུམྦ་ དང་ འཁྱུད་པ་བྱས་ནས་ནི། དེ་བཞིན་ དུ་དུས་གཉིས་པ་ལ་ བྷ་གར་ པོ་ལས་ རེག་པ་ཉིད། གསུམ་པ་ལ་ཐབས་ སྐྱེས་པའི་ མར་ སྣ་ནི་གཞིབ་པ་ཉིད། དང་པོའི་འཕྲོས་ མ་མཆུའི་སྦྲང་རྩི་ འཇིབས་པས་ བཏུང་བ་ཉིད། བདེ་བས་ རྟག་ཏུ་མྱོས་པའི་མཚན་མ་ལས་

ཐིག་ལེ་ཉམས་པར་འགྱུར་བ་འདྲ་ན། བོ་ལ་ལྡན་པས་ལག་པ འི་འཕྲུལ་འཁོར་གྱི ས་ མི་ཉམས་པར་ བྱ། ཐག་པའི་ ཁྱོགས་ ཀྱི་འཕྲུལ་འཁོར་བཅུ་དྲུག་ དང་ རོ་སྟོད་སྟེང་དུ་འདེགས་པ་ བླ་ཞེས་བྱ་བ འི་འཕྲུལ་འཁོར་བཅུ་དྲུག་ དང༌། དེ་ རོ་སྨད་སྟེང་དུ་འདེགས་པ་བཀལ་བའི་འཕྲུལ་འཁོར་བཅུ་དྲུག་དང་རྐེད་པ་སྟེང་དུ་དྲངས་ནས་སྟོད་སྨད་འཕྱང་བ་ བཞིན་ཤིན་ཏུ་བཀལ་བ འི་འཕྲུལ་འཁོར་བཅུ་དྲུག་ ཉིད་ དེ་འཕྲུལ་འཁོར་དྲུག་ཅུ་རྩ་བཞི་སྟེ། ཡང་ཡང་རྡོ་རྗེས་འདོད་པ་བྱ ༑ ཤེས་རབ་དང་ཐབས་ སྟེང་དང་འོག་ཏུ་བལྟ་བ་ཉིད། དེ་ཚུལ་དེ་དག་གིས་ དངོས་གྲུབ་རྒྱས་པ་འཐོབ་པ་སྟེ། གནས་སྐབས་སུ་མཚོན་བྱེད་ སངས་རྒྱས་ཀུན་དང་མཉམ་པར་འགྱུར་ ལ་མཐར་ཐུག་མཚོན་བྱ་དོན་གྱི་སངས་རྒྱས་ཉིད་ཐོབ་པར་འགྱུར་རོ། ། དེ་ལ་ག་པུར་ མི་ཉམས་པར་བྱས་ནས་དེའི་བདེ་བ་ བཏུང་ ཞིང་མྱང་ བར་བྱ། དེ་ལ་ག་པུར་ འཕེལ་བའི་ རྒྱུ་ཡི་ཕྱིར། ཤ་ནི་བཟའ་བ་ཉིད་དུ་བྱ། ཁྱད་པར་དུ་ཡང་ཆང་ཉིད་དོ། ༈ །ཀྱེའི་རྡོ་རྗེ་ལས་ལྷན་ཅིག་སྐྱེས་པའི་དོན་ མངོན་དུ་བྱེད་པའི་ཐབས་ གྱི་ལེའུ་ཞེས་བྱ་བ་ ཤོ་ལོ་ཀ་བཅོ་ལྔ་ སྟེ་བཅུ་གཅིག་པའོ།། །།༈ དེ་ནས་ སྐུ་གསུང་ཐུགས་ཀྱི་ རྡོ་རྗེ་ཅན་གྱི་དབང༌། བཞི་ཡི་དོན་ འབྲིང་དུ་བསྐུར་བའི་ཚིགས་བཅད་ ནི་བཀའ་སྩལ་པ། ༈ སློབ་མའི་ལུས་ རྡོ་རྗེ་ ཅན་གྱི་སྐུར་ རབ་གནས་ ནས་ལག་པ་གཡས་པར་ རྡོ་རྗེ་ ཐུགས་ཀྱི་དམ་ཚིག་ ཉིད། ཆེ་ བ་ དང་ གཡོན་པར་ དྲིལ་བུ་ གསུང་གི་དམ་ཚིག་ ཆེན་པོ་ཟུང༌། དམ་ཚིག་གསུམ་གྱིས་བྱིན་གྱིས་བརླབས་པས་ དེ་རིང་ སློབ་མ་དེ་ རྡོ་རྗེ་སློབ་དཔོན་ དུ་ གྱུར། སློབ་མ་བསྡུ་བ་ཉིད་དུ་གྱིས་ སེམས་ཅན་གྱི་དོན་གྱིས་ཞེས་གནང་བ་བྱིན་པ་ནི་སློབ་དཔོན་གྱི་དབང་ངོ༌།། ༈ ཇི་ལྟར་འདས་པའི་སངས་རྒྱས་ མར་མེ་མཛད་ ཀྱིས། བྱང་ཆུབ་སྲས་རྣམས་ ཤཱཀྱ་ཐུབ་པ་ལ་ དབང་བསྐུར་ ཞིང་ལུང་བསྟན་ བ་ ལྟར། བདག་གིས་གསང་བའི་དབང་གིས་ནི། བྱང་ཆུབ་ཀྱི་ སེམས་ཀྱི་རྒྱུན་གྱིས་ ཁྱོད་ཀྱི་མགྲིན་པར་

དབང་བསྐུར་ཏོ་ གསང་བའི་དབང་ངོ༌། ༈ །ཕྱག་རྒྱ་ ལྷ་མོ་དགའ་ བ་བཞི་ སྦྱིན་ ཞིང་དེའི་ གནས་ སྐད་ཅིག་མ་བཞི་ཡང་ སྦྱིན་ པ་ མ ༑ མཚན་ སྣ་ཚོགས་ ཀྱྀས་སྤྲས་པའི་ གཟུགས་ཅན་ཡིད་ དུ་ འོང་ བ་ མ། འདི་དབང་དུས་སུ་ ཁྱེར་ཅིག་ ལམ་དུས་སུའང་ ཁྱེར་ཅིག་སེམས་དཔའ་ཆེ ན་པོ་ཞེས་བོས་པའོ།། ཁྱེར་ལ་ སྙོམས་འཇུག་གི་སྒོ་ནས་ མཆོད་པ་དག་ཏུ་གྱིས་ ཞེས་པ་ནི་ཤེས་རབ་གཏད་པའི་དབང་ངོ༌། ༈ །དབང་གསུམ་པའི་ ཡེ་ཤེས་འདི་ནི་ རྟོགས་པར་དཀའ་བས་ ཆེས་ཕྲ་ཞིང༌། རྟོག་པས་མི་ཕྱེད་པས་ རྡོ་རྗེ་ མཐའ་དབུས་མེད་པས་ ནམ་མཁའི་དཀྱིལ་ལྟ་བུ། ཉོན་མོངས་པའི་ རྡུལ་བྲལ་ཐར་ པ་སངས་རྒྱས་ཀྱི་གོ་འཕང་ སྦྱིན་ གློ་བུར་གྱི་རྟོག་པ་ ཞི་བ་ཉིད། མངོན་དུ་བྱས་པས་ ཁྱོད་རང་ཡང་ནི་དེ་ཡི་ཕ་ སྟེ་གཞན་ལ་ལྟོས་པ་མེད་པའི་ཕྱིར་རོ། ༈ །ཡབ་ཀྱི་ རྡོ་རྗེ་དང་ ཡུམ་གྱི་ པདྨ་བྱིན་གྱིས་བརླབ་པའི་སྔགས་ནི། ཨོཾ་པདྨ་སུ་ཁཱ་ བདེ་བ། དྷཱ་ར་ འཛིན་པ། མཧཱ་རཱ་ག་ འདོད་ཆགས་ཆེན་པོ། སུ་ཁཾ་ བདེ་བ། དད ༑ སྟེར་བ། །བཞི་ ཙ་ཏུ་རཱ་ནནྡ་ དགའ་བ། བྷ་ག་ པདྨ། བི་ཤྭ་ སྣ་ཚོགས། ཧཱུྃ་ཧཱུྃ་ཧཱུྃ་ཀརྱཾ་ བྱ་བ། ཀུ་རུ་ མཛོད། ཥྭ་མེ། བདག་གི་ ཨོཾ་བཛྲ་ རྡོ་རྗེ། མཧཱ་དྭེ་ཥ་ ཞེ་སྡང་ཆེན་པོ། ཙ་ཏུ་ བཞི། རཱ་ནནྡ་ དགའ་བ། དཱ་ཡ་ཀཿ སྟེར་བ། ཁ་ག་ མཁའ་འགྲོ་མ། མུ་ཁ་ཨེ་ཀ་ གདོང་གཅིག་པ། རཱ་སོ་ རོ། ནཱ་ཐ། མགོན་པོ། ཧཱུྃ་ཧཱུྃ་ཧཱུྃ་ཀརྱཾ་ བྱ་བ། ཀུ་ར་ མཛོད་ཅིག ཥྭ་མེ། བདག་གི རང་ལྷར་བསྒོམ་པའི་ སྤྱི་བོར་ ཡང་ན་གསང་གནས་རྡོ་རྗེའི་བུ་ག་ ནིཨོཾ་གྱི་རྣམ་པ། སྐུས་བྱིན་གྱིས་བརླབ། སྙིང་ཁར་ ཏེ་ལྟེ་བའི་ནང་དུ། ནི་ཧཱུྃ་གི་རྣམ་པ། ཐུགས་ཀྱིས་བྱིན་གྱིས་བརླབ། མགྲིན་པའི་པདྨའི་ཟེའུ་འབྲུ། ཡང་ན་ཡུམ་གྱི་པདྨའི་ ཟེའུ་འབྲུ་ལ་ཨཱཿའི་རྣམ་པའོ། ། གསུང་གིས་བྱིན་གྱིས་བརླབ་པ ཤོ་ལོ་ཀ་བདུན་ནོ།། །།༈བརྗོད་བྱ་དང་རྗོད་བྱེད་འབྲེལ་ཆགས་པས་ རྒྱུད་ཀྱི་ རང་བཞིན་གྱིས་གསལ་ཞིང་དོན་གསལ་བར་བྱེད་པས་ན་ རྒྱལ་པོ་ཆེན་པོ་ བུད་མེད་སྒྱུ་མས་ཞུས་ཤིང་སངས་རྒྱས་སྒྱུ་མའི་གཟུགས་ཀྱིས་སེམས་ཅན་གྱི་དོན་བྱེད་པས་ན་

སྒྱུ་མའི་ སྟེ་མཉམ་སྦྱོར་ལས། བུད་མེད་ཀུན་གྱི་སྒྲུ་མའི་རྒྱ། །འདི་ནི་གཉིས་སུ་མེད་པར་བརྗོད༑ ༑སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཞེས་སོ། །ཆོས་ཐམས་ཅད་ཀྱི་རང་བཞིན་མིང་དང་མཚན་མ་ལས་གྲོལ་ཡང་སངས་རྒྱས་ཀྱི་ཐབས་ལ་མཁས་པས་མིང་དང་མཚན་མར་བརྟགས་པས་ བརྟག་པ་ སྟེ་རྡོ་རྗེ་རྩེ་མོ་ལས། ཆོས་ཀུན་གཟུགས་ཅན་མ་ཡིན་ཡང༌། །གཟུགས་སུ་ཡང་ནི་འདི་རུ་བརྟག།ཆོས་ཀུན་ཚིག་གི་སྤྱོད་ཡུལ་མིན། །སྒྲ་རུ་ཡང་ནི་འདི་རུ་བརྟགས། །དེས་ན་ངོ་མཚར་ཆོས་འདི་ལ། །བརྟགས་པས་བརྟགས་པ་ཡིན་པར་ཟད། །ཅེས་བྱུང་ངོ༌། ། ཞེས་བྱ་བ་བརྟག་པ་སུམ་ཅུ་རྩ་གཉིས་ པ་ ལས་ཕྱུང་བ་ སྟེ་ཕྱུང་བའི་རྒྱུད་ཀྱང་ཡིན་ལ་གོང་བརྟག་པ་སུམ་ཅུ་པོའི་དོན་བསྡུས་པའི་རྒྱུད་དུའང་འགྱུར་རོ། །རང་གི་ངོ་བོ་ཤེས་རབ་མཚོན་པས་ བརྟག་པ་ གོང་འོག་ གཉིས་ཀྱི་བདག་ཉིད་ དེ་རྡོ་རྗེ་གུར་ལས། ཀྱེ་ཡི་རྡོ་རྗེ་རྣལ་འབྱོར་རྒྱུད། །དང་པོ་རྒྱལ་བ་རྣམས་ཀྱིས་བསྟན། །ཕྱི་ནས་རྣམ་འབྱོར་མ་རྒྱུད་ནི། །དེ་ཉིད་བུད་མེད་གཟུང་ཕྱིར་རོ། །ཞེས་འབྱུང་ངོ༌། །བརྟག་པ་གོང་འོག་གཉིས་ཀའི་ཐུན་མོང་གི་མཚན་ནི་ ཀྱེའི་རྡོ་རྗེ་མཁའ་འགྲོ་མ་དྲྭ་བའི་སྡོམ་པའི་རྒྱུད་ཀྱྀ་རྒྱལ་པོ་ཆེན་པོ་ དེའི་མཚན་ཉིད་བརྟག་པ་གོང་མའི་སྐབས་སུ་བཤད་ཟིན་པ་ཉིད་དོ། །བརྟག་པ་ཕྱི་མ་ལ་ཤོ་ལོ་ཀ་བཞི་བརྒྱ་ཉི་ཤུ་རྩ་ལྔ་བསྡོམས་པས་བདུན་བརྒྱ་ལྔ་བཅུའོ་ རྫོགས་སོ། ། བཅོམ་ལྡན་འདས་ཀྱིས་གསུངས་པ་ལྟར་དབྲི་བསྣན་མེད་པར་རྡོ་རྗེ་སྙིང་པོས་མ་ལུས་པར་བསྡུས་པ་ཡོངས་སུ་རྫོགས་སོ་ཞེས་པའི་དོན་ཏོ། ༈ རྒྱ་གར་གྱི་མཁན་པོ་ག་ཡ་དྷ་ར་དང༌། དགེ་སློང་ཤཱཀྱ་ཡེ་ཤེས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།༈ མཆན་འདི་ཆོས་སྐྱོང་སྲུང་མ་དང༌། །མཁའ་འགྲོ་འབུམ་དང་དགེ་བ་ཡིས། །བསྐུལ་ནས་སྔགས་འཆང་འཕགས་པས་སྦྱར། །མེ་གླང་རྒྱལ་ལ་ས་སྐྱར། དགེ་བས་བདག་གཞན་སངས་རྒྱས་ཤོག། ༅།དཔལ་མཆོག་རྡོ་རྗེ་འཆང་བའི་གསུང༌།

།དཔལ་ལྡན་ཀྱེ་ཡི་རྡོ་རྗེའི་རྒྱུད། ། དཔལ་ཆེན་འཇི་བིག་དེ་མུར་གྱི། །དཔལ་དང་ལྷག་བསམ་དག་པའི་ཐུགས། ། ཏོག་ཤིང་གྲགས་པ་བཟང་པོ་ཡིས། །བསྐུལ་ནས་ཡེ་སུ་བོ་ག་དང༌། །ཧ་ཡིམ་དུ་ཡིས་གཉེར་བྱས་ཏེ། །ཆུ་མོ་བྱ་ལ་ཤིང་ཀུན་དུ། །ད་རིགས་མཁས་པ་དཔལ་འབྱོར་གྱིས། །ཡི་གེ་ལེགས་བཀོད་ཐང་རྒྱལ་དང༌། །ཧོ་ཤང་མིང་སོགས་བོད་རྒྱ་ཡིས ༑ ༑ པར་བརྐོས་སྟོང་ཕྲག་གཅིག་བཏབ་སྟེ། །ཆོས་འདི་སྤེལ་ཕྱིར་སྐལ་ལྡན་ལ

༑ ༑ ཕུལ་བའི་དགེ་བས་བདག་གཞན་ཀུན། །གནས་སྐབས་དཔལ་འབྱོར་ཕུན་སུམ་ཚོགས། །མཐར་ཐུག་སངས་རྒྱས་ཐོབ་པར་ཤོག། །།༄༅། །དཔལ་རྡོ་རྗེ་སེམས་དཔའི་སྒྲུབ་ཐབས་བཞུགས་སོ། ། ༄༅། །ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། །རྡོ་རྗེ་སེམས་དཔའ་བསྒོམ་པར་འདོད་པས། བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་ལན་གསུམ་བྱ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་དོན་དུ་རྡོ་རྗེ་སེམས་དཔའ་བསྒོམ་སྙམ་པའི་བྱང་ཆུབ་ཀྱི་སེམས་བསྒོམ ༑ དེ་ནས་རང་གི་སྤྱི་བོར་པཾ་ལས་པདྨ་འདབ་མ་བརྒྱད་པའི་སྟེང་དུ། ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཧཱུྃ་ལས་རྡོ་རྗེ་དཀར་པོ་ཧཱུྃ་གིས་མཚན་པ། དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་སྡིག་པ་སྦྱངས། ཚུར་འདུས་རྡོ་རྗེ་ལ་ཐིམ་ནས། རྡོ་རྗེ་དེ་རྡོ་རྗེ་སེམས་དཔར་གྱུར་པར་བསམ་མོ། ། དེའང་སྐུ་མདོག་དཀར་པོ་ཞལ་གཅིག་ཕྱག་གཉིས་པ་གཡས་པ་རྡོ་རྗེ་གཡོན་པ་དྲིལ་བུ་འཛིན་པས་ཡུམ་ལ་འཁྱུད་པ་སྐྱིལ་མོ་ཀྲུང་གིས་བཞུགས་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ། གཉིས་ཀའང་རུས་པ་དང་རིན་པོ་ཆེའི་རྒྱན་གྱིས་བརྒྱན་པར་བསམ་མོ།། དེ་གཉིས་ཀའི་དཔྲལ་བར་ཨོཾ། མགྲིན་པར་ཨཱཿ ཐུགས་ཁར་ཧཱུྃ་བསམ། ཧཱུྃ་ལས་འོད་འཕྲོས་པས་སངས་རྒྱས་ཐམས་ཅད་སྤྱན་དྲངས་པ་ཛཿཧཱུྃ་བྃ་ཧོཿས་གཉིས་སུ་མེད་པར་བསྟིམ་མོ། །དེ་ནས་བདག་གི་སྡིག་པ་དང་སྒྲིབ་པ་ཐམས་ཅད་སྦྱང་དུ་གསོལ་ཞེས་གསོལ་བ་བཏབ་པས། དེའི་ཐུགས་ཀ་ནས་ཡེ་ཤེས་ཀྱི་བདུད་རྩིའི་རྒྱུན་བདག་གི་སྤྱི་གཙུག་ཚངས་པའི་བུ་ག་ནས་བབས་པས་སྡིག་པ་དང༌། སྒྲིབ་པ་དང་ ༑ ནད་དང་བགེགས་ཐམས་ཅད་རྐང་པའི་མཐེ་བོང་གཉིས་ནས་འཛགས་ནས ༑ ལུས་ཐམས་ཅད་ཡེ་ཤེས་ཀྱི་བདུད་རྩིས་དཀར་མེར་གྱིས་ཁེངས་པར་བསམ་ཞིང༌། ངག་ཏུ། ཨོཾ་ཤྲཱི་བཛྲ་ཧེ་རུ་ཀ་ས་མཱ་ཡ། མ་ནུ་པཱ་ལ་ཡ། བཛྲ་ཧེ་རུ་ཀ་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་ཝ།

སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ ༑ སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན་བཛྲ་ཧེ་རུ་ཀ་མཱ་མེ་མུཉྩ། ཧེ་རུ་ཀོ་བྷཱ་ཝ་མཧཱ་ས་མཱ་ཡ་སཏྭ་ཨཱཿཧཱུྃ་ཕཊ། ཅེས་ཅི་ནུས་པ་བཟླས་ནས། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིག་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་སྐྱབས་སུ་མཆི།། ཞེས་བརྗོད་པས། རྡོ་རྗེ་སེམས་དཔའ་རང་ལ་ཐིམ་པར་བསམས་ནས། ཨོཾ་ཨཱཿཧཱུྃ་ཞེས་བརྗོད་པས་གཉིས་སུ་མེད་པར་བསམ་མོ། །དེ་ལྟར་རྟག་ཏུ་བསྒོམས་ཤིང་བཟླས་ན་སྡིག་པ་དང་སྒྲིབ་པ་དང་ནད་དང་གདོན་ཐམས་ཅད་ཉེ་བར་ཞི་ཞིང༌། དེ་བཞིན་གཤེགས་པ་ཐམས་ཅད་ཀྱི་བྱིན་རླབས་འཇུག་པར་འགྱུར་རོ། །ཧེ་རུ་ཀའི་ཡི་གེ་བརྒྱ་པ་བཟློས་པའི་མན་ངག་ཆོས་རྗེ་ས་སྐྱ་པའི་གསུང་བཞིན་དུ་འཕགས་པས་བྲིས་པའོ།། །།དགེའོ།། །།༄༅། །དབང་གསུམ་པའི་ལམ་རྒྱས་བསྡུས་གཉིས་ལས་བྱུང་བ་བཞུགས་སོ། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །དབང་གསུམ་པའི་ལམ་ལ་རྒྱས་བསྡུས་གཉིས་ལས། དང་པོ་ནི། རིགས་དག་པ་སྔོན་དུ་སོང་ནས། ཕྱག་རྒྱ་དེ་མི་ཉེ་བར་བཞག་ནས། དེའི་གཟུགས་བལྟས་ལ་ཆགས་པའི་མེ་རབ་ཏུ་བསྐྱེད། དེ་ནས་དབབ། དེ་ནས་བདེ་བ་བསྒོམ། དེ་ནས་བགྲད་པའི་མཐས་གཟུང༌། དེ་ནས་གསང་ཐུབ་པ་གཅེས་ཏེ། ལུས་མི་རེག་པའོ། །དེའང་ལུས་ལ་ལྟ་བའི་དུས་སུ་ངོ་ཚ་མེད་པར་ཆགས་པའི་གཏམ་སྣ་ཚོགས་བྱ། དེ་བཞིན་དུ་དེའི་དྲི་ལ་བསྣམ་པ་དང༌། མཆུ་དང་སོར་མོ་གཞིབ་པ་དང༌། དེས་བྱིན་པའི་ཟས་ཀྱི་རོ་མྱང་བ་དང༌། དེའི་སྐད་ལ་མཉན་ཞིང་ཆགས་པ་བསྐྱེད། ཐ་མ་དེའི་སྐྲའམ་སོར་མོའམ་ལག་པ་ལ་འཇུ་བ་ཙམ་བྱ་ཞིང་ཆགས་པ་བསྐྱེད། དེ་དག་རེ་རེའི་རྗེས་ལ་དབབ་པ་རེ་དང༌། དེ་བཞིན་དུ་བདེ་བ་བསྒོམ། བགྲད་པའི་མཐས་གཟུང་བ་དང༌།

གསང་ཐུབ་པ་གཅེས་པ་སྟེ་ལྔ་ལྔའོ། །འདི་དག་ནི་དགའ་བ་བཞི་ལས་དང་པོའོ། ། སྐ ད་ཅིག་མ་བཞི་ལས་རྣམ་པ་སྣ་ཚོགས་པ་སྟེ། ལུས་ངག་གི་བྱ་བས་སོ། །དེ་ནས་ཇེ་ཉེ་ཇེ་ཉེ་ལ་རང་གི་མདུན་དུ་བཞག་ལ། ལུས་ངག་དང༌། འདོད་པ་དང༌། བྱིན་རླབས་ཏེ་མཉམ་པ་གསུམ་བྱས་ལ་ཕྱི་རོལ་གྱི་བྱ་བ་ནོམ་པ་དང་ ༑ ཉུག་པ་དང༌། འཁྱུད་པ་དང༌། ཏ་ན་མཉེ་བ་ལ་སོགས་བྱ་ཞིང༌། ཆགས་ པའི་མེ་རབ་ཏུ་འབར་བ་བསྐྱེད། དེ་ནས་དབབ་པ་དང༌། བདེ་བ་བསྒོམ་པ་སྔར་བས་དྲག་ཏུ་བསྒོམ། བགྲད་པའི་མཐས་བསྲུང༌། གསང་ཐུབ་པ་གཅེས་པ་སྟེ། བོ་ལས་ཀཀྐོ་ལ་ལ་མ་སྤྱད་པ་སྟེ་ལྔའོ། །དགའ་བ་བཞི་ལས་མཆོག་དགའ། སྐ ད་ཅིག་མ་བཞི་ལས་རྣམ་པར་སྨིན་པ་སྟེ། སྔ ར་བས་བདེ་བ་ཆེར་འབར་བས་སོ། ། འདི་གཉིས་ནི་ཐིག་ལེ་འབར་བའི་དྲོད་ཅེས་བྱ་བ་ཡིན་ནོ། །དེ་ནས་བཱོ་ལ་དང་ཀཀྐོ་ལ་བག་ཙམ་བསྲུབས་པ་ལས་ཆགས་པ་བསྐྱེད། དབབ་པ་བྱ། བདེ་བ་བསྒོམ ༑ བགྲད་པའི་མཐའ་ཡིས་གཟུང་བའི་ཚེ་ལག་པ་གཉིས། གཡས་གཡོན་དུ་རེ་མོས་ཀྱིས་གྱེན་ལ་ཤད་ཤད་བྱའོ། །གསང་ཐུབ་པ་གཅེས་ཏེ། སྙོམས་འཇུག་མི་བྱ་བའི་ཁྱད་པར་གྱི་དགའ་བའི་རྣམ་པར་ཉེད་པའི་སྐད་ཅིག་མ་སྟེ། རྡོ་རྗེ་པདྨ་རྣམ་པར་ཉེད་པ་ཉིད་དོ། ཁྱད་པར་གྱི་དགའ་བ་ཐིག་ལེ་གཡོ་བའི་དྲོད་དོ། ། མཆོག་དགའ་དང་ཁྱད་པར་གྱི་དགའ་བའི་བར་འདིར་ཐིག་ལེ་ཟིན་པའི་རྟགས། སྲིན་པོའི་ལམ་བེམ་བེམ། ལྕི་ཡོར་ཡོར། ཙུབ་ཙུབ་པ་དང༌། དྲི་ཆེན་ལ་སོགས་པ་རེས་མི་ཐོན་རེས་མི་སྡོམས་པ་ལ་སོགས་པ་འོང༌། དེ་ཙམ་ན་སྐྲ་སེང་སེང་བྱེད་པ་དང་ ༑ གཡལ་དང་མཆི་མ་འབྱུང༌། རེས་ངུ་རེས་དགོད་པ་ལ་སོགས་པ་བདེ་བ་འབར་བའི་རྟགས་མང་དུ་འབྱུང་ངོ༌། །དེ་ནས་བསྲུབ་པ་དང་བསྲུབ་པའི་སྦྱོར་བས་ཆགས་པ་བསྐྱེད། དབབ། བདེ་བ་བསྒོམ། དེ་ནས་གཟུང་བའི་འོག་སྒོ་ཅུང་ཟད་གློད་ནས། སྟོབས་ཀྱིས་ཧཱུྃ་དྲག་ལ་རིང་བ་བརྗོད་པའི་ཚེ། ལག་པ་གཉིས་ཁུ་ཚུར་དྲག་ཏུ་བཅངས་ལ་སྙིང་ཁར་བསྣོལ། མིག་གཉིས་སྟེང་དུ་བགྲད་པར་བྱའོ།

།རླུང་འཆོལ་པ་གྲོགས་མེད་ཅེས་བྱ་བ་ནི། དུས་ངེས་པ་མེད་པར་བྱས་ན་ཐིག་ལེ་ཁྲེམས་པར་འགྱུར་གསུང༌། དེས་ངེས་པར་ཟིན་ནས་བཟློག་པ་ནི། འགྱུར་བ་དྲུག་གོ ། ནང་དུ་རྔུབ་ཅིང་དབྱུགས་དབྱུང་བྱ། །ཞེས་པ་ནི་ཕྱིར་བསྲིངས་ལ་བཏང༌། ཁྱབ་པར་བྱ་བ་ནི་གཏུན་ཤིང་གི་འཁོར་ལོ་ལ་སོགས་པ་བཞིའོ། །མི་ཉམས་པར་བསྲུང་བ་དྲུག་གིས་སོ། །གསང་རྩ་བཙལ་བ་དང༌། མ་ནིང་ནི་ཡུམ་གྱི་གསང་རྩ་ཡིན། དབུ་མ་སྙེགས་པའི་ཡབ་ཀྱི་རྩ་ཡིན་ནོ། །དེ་ནས་དབབ་པའི་རྗེས་ལ་བདེ་བ་བསྒོམ་པ་ནི། བསྲུབས་པ་ལས་ཡབ་ཡུམ་གཉིས་ཀའི་ཁམས་དྭངས་མ་རྩ་སྣར་ཕྱིན་པའི་ཚེ། ཐིག་ལེ་གཉིས་འཛོམ། རླུང་གཉིས་འཛོམ། རྩ་གཉིས་འཛོམ་པས་འཛོམ་པ་བཞིའོ། །རྡོ་རྗེ་དང་པདྨ་གཉིས་ཁ་སྦྱོར་བཞིའི་གདམས་ངག་ཅེས་བྱ་བ། མ་བུ་བཞི་ཕྲད་པའི་གདམས་ངག་ཅེས་བྱ་བ། རྟེན་ལྷན་ཅིག་སྐྱེས་པ་ཞེས་བྱ་བ། དེའི་དུས་སུ་ལྷན་ཅིག་སྐྱེས་པའི་དགའ་བ་ཉམས་སུ་མྱོང༌། མཚན་ཉིད་དང་བྲལ་བའི་སྐད་ཅིག་མ་ཞེས་བྱ་བ་ཡིན་ཏེ། མཚན་གཞི་ལ་སོགས་པས་མཚོན་དུ་མེད་དོ།། དགའ་བ་དང་པོ་གསུམ་ལ་ཞེན་ན། ཁམས་གསུམ་དུ་སྐྱེ། མ་ཞེན་ན། ཉན་ཐོས་ལ་སོགས་པ་ཐོབ་པས་བྱང་ཆུབ་ཆེན་པོ་ཐོབ་པའོ། །ཡང་དང་པོ་གསུམ་ནི་འཇིག་རྟེན་པའི་ལམ་གྱི་ཉམས་ཡིན་ནོ། །ཡང་དང་པོ་གསུམ་ནི། བསམ་གྱིས་མི་ཁྱབ་པ་སྔོན་དུ་མ་སོང་བ་ཡིན་ལ། ཐ་མ་ནི་སྔོན་དུ་སོང་བ་ཡིན་ནོ། །ལྷན་ཅིག་སྐྱེས་པའི་ཐིག་ལེ་བརྟན་པའི་དྲོད་དོ། །ལམ་བསྡུས་པའི་དྲོད་སྦྱོར་བས། འདིས་རྒྱུན་ཆེ་ཆུང་སྡོམ་པ་སྲིད་དོ། །གཞན་ཡང་སྦྱོར་བ་འདི་ནི་ཕྱག་རྒྱ་ཡིས་ཀྱང་བྱ་དགོས་ཏེ། གལ་ཏེ་རཀྟ་གྱེན་ལ་ལོག་སྟེ། ཡང་རཀྟ་མི་ཐུབ་ན་མིག་གཡས་གཡོན་དུ་ཉི་མ་ཟླ་བ། སྨིན་ཕྲག་ཏུ་ཡང་ཉི་མ་དང་བ༷སམས་ལ། ཡར་དྲངས་པར་བསམ། རང་ལ་ཡང་ངོ་ ༑ ༑ ཤིན་ཏུ་བསྡུས་པ་ནི་འདི་ཡིན་ཏེ་ལག་པ་གཡས་པ་ཁུ་ཚུར་དྲག་ཏུ་བཅངས་ཏེ་དེ་ས་ལ་བཙུགས་ལ། ལུས་ཀྱི་ལྕིད་བསྐུར། མིག་བགྲད། ཡིད་ནམ་མཁར་གཏད

༑ རྡོ་རྗེའི་སྦུབས་སུ་ཨ་དཀར་པོ་བསམ། དེ་རླུང་གིས་ཡར་དྲངས་པས། ཐིག་ལེ་ངེས་པར་ཟིན་པར་འགྱུར་རོ། ཁུ་ཚུར་དྲག་ཏུ་བཅིངས་ནས་ནི། །སྲིན་པོའི་ལམ་ནི་ཡངས་པར་བཞག །ཡིད་ནི་ནམ་མཁའི་དབྱིངས་སུ་གཏད། །ཐིག་ལེ་ངེས་པར་ཟིན་པར་འགྱུར། །ཞེས་བྱ་བ་འདོད་པའི་ལྕགས་ཀྱུ་ཞེས་བྱ་བ་ཡིན་ནོ ༑ ༑ འདི་ལམ་རྒྱས་བསྡུས་གང་ཡང་རུང་བའི་དངོས་གཞི་དང་འབྲེལ་ལམ་སྙམ། ཐིག་ལེ་བསྲུང་བའི་མཆོག་འདི་ཡིན་ཏེ། གཡོན་པའི་སྡིགས་མཛུབ་ཀྱིས་སྣ་བུག་གཡས་པ་བཙིར། དབུགས་ཡར་རྔུབས་ལ་མགོ་བོ་སྤྲུག དེ་ལྟ་བུ་སྲོད་ལ་ལན་གསུམ་བྱས་པས། རྨི་ལམ་དུ་ཡང་མི་འཆོར་གསུངས་པ། རྣམ་གྲོལ་རྒྱས་དགྲམ་པའི་དུས་སུ་ལུས་པོ་གཡོམ། སྣ་བུག་གཉིས་མཐེབ་མཛུབ་ཀྱིས་གཅེར་ལ། རླུང་དྲག་ཏུ་རྔུབ་ཅིང་མགོ་བོ་སྤྲུག ལུས་སྤྲུགས་བྱ། དེས་ཀྱང་ལུས་ལ་དགྲམ། དེ་ལྟར་དབང་གསུམ་པའི་ལམ་གྱིས་བསོད་ནམས་ཀྱི་ཚོགས་བསགས་ནས་ལྟ་བ་དགའ་བ་བཞིའི་ཡེ་ཤེས་མཉམ་གཞག་གི་རྗེས་ལ་བསྐྱངས་པས་ཡེ་ཤེས་ཀྱི་ཚོགས་བསགས། དེ་ལས་གཉིས་ལ། གྲུབ་མཐའ་བདེ་སྟོང་རྒྱ་ཆུང་འཆར་བ་ཡིན། འབྲས་བུ་ལོངས་སྐུ་ཐོབ་སྟེ། ལམ་ཚར་གཅིག་གོ །དབང་གསུམ་པའི་ལམ་རྡོ་རྗེ་འཛིན་པ་འཕགས་པས་བྲིས་ནས། རྒྱལ་པོ་ལ་ཕུལ་བའོ། །ས་མ་པ་ཐཱ་མི་ཐི། ཁམས་འདུས་པ་ཐ་མའི་སྐབས་སུ་གཙོ་ཆེ་ལ། ཐིག་ལེ་བསྲུང་བ་དང་པོ་ལ་ཡང༌། དག་པ་རྣམ་པ་གསུམ་གྱི་ཁྲིད་ཐོ་ཡིག་ཤིན་ཏུ་ཡང་གསང་དགོས་སོ། །ས་མ་པ་ཐཱ་མི་ཐི།། །། ༄༅། །ཚོགས་སྦྱོར་མངོན་རྟོགས། ༄༅། །བླ་མ་འཇམ་དབྱངས་ལ་བཏུད་དེ། ཚོགས་སྦྱོར་མངོན་རྟོགས་བྲི་བར་བྱ། །དེ་ནི་ཚོགས་ལམ་ཆེན་པོ་ལ་གནས་པའི་གང་ཟག་སྤྱི་བོ་བདེ་བ་ཆེན་པོའི་གནས་སུ་དགའ་བ་བཅུ་དྲུག་མངོན་དུ་བྱས་པས་བདེ་བས་བརྒྱལ་བའི་ཏིང་ངེ་འཛིན་ཐོབ་པ་ཡིན་པ་ལ། ཟག་བཅས་ཀྱི་བདེ་བ་ལ་ཟག་མེད་ཀྱི་བདེ་བར་རློམས། དེས་ལམ་གོང་མ་བསྒོམ་པའི་གེགས་སུ་འགྲོ་བས། དེའི་གཉེན་པོར་ཡང་དག་པར་སྤོང་བ་བཞི་འཇུག་སྟེ།

རགས་པ་རྒྱ་ཆེ་བ་ཕྱི་བརྟེན་འབྲེལ་གྱི་ཡང་དག་པར་སྤོང་བ་བཞི་དང༌། ཕྲ་བ་ནང་རྟེན་འབྲེལ་གྱི་ཡང་དག་པར་སྤོང་བ་བཞིའོ། །དང་པོ་ལ་དབང་བླང་བའི་ཡུལ་སྤྲུལ་སྐུ་ལས་རྣམ་པར་རྟོག་པ་ཐམས་ཅད་ཡང་དག་པར་སྤོང་བ། དབང་རང་གི་ངོ་བོ་ཚོགས་པའི་མིག་གིས་ཡ་གྱལ་ལ་བཏགས། ལེན་མཁན་གྱི་གང་ཟག་ཚོགས་ལམ་ཆེན་པོ་ལ་གནས་པའོ། །བླ་མའི་རྟེན་དགེ་སོ༷གས་པད་ཅན་བཅུ་གཉིས་མ་ལས། རྣམ་པར་རྟོག་པ་ཐམས་ཅད་སྤོང་བས་ཡང་དག་པར་སྤོང་བ་བཞིའོ། །དེའང་བཞི་པ་རྟེན་ཅན་ལེན་པ་ཡིན་ཏེ། རིག་པའི་དབང་རེ་རེའི་གནས་སྐབས་ན་ཡང༌། སྤང་བྱ་སྤོང་ཚུལ་ལ་བསམས་ཏེ་སྐྱེ་བ་ལུགས་འབྱུང་གི་དགའ་བ་བཞི། ཡོན་ཏན་སྐྱེ་ཚུལ་ལ་བསམས་ཏེ་ཐིམ་པ་ལུགས་བཟློག་གི་དགའ་བ་བཞིའོ། །རང་རྡོ་རྗེ་སློབ་དཔོན་གྱི་དབང་གི་གནས་སྐབས་སུ། རྩ་གཡས་ཀྱི་ནུས་པ་ཐམས་ཅད་གཡས་རོ་མ་ལ་བསྡུ། གཡོན་གྱི་ནུས་པ་ཐམས་ཅད་རྐྱངས་མ་ལ་བསྡུ། ཡི་གེའང་གཡས་ཀྱི་བསམ་གཏན་གྱི་ཨོཾ་ལ། གཡོན་གྱི་སྙིང་པོའི་ཨ་ལ། ཁམས་ཀྱང་གཡས་གཡོན་གྱི་ཉི་ཟླ་གཉིས་ལ། རླུང་ཐམས་ཅད་ལྡང་འཇུག་ལ་བསྡུ་ཞིང༌། རླུང་སེམས་ཀྱི་ནུས་པ་ཐམས་ཅད་ལྟེ་བའི་གནས་སུ་འཚོགས ༑ དེ་ནས་དབུ་མའི་མདུད་པ་མེད་པ་སོར་བཞི་པའི་ཕྱི་ལོགས་ལ་དྲོད་དང་རྩེ་མོ། ནང་ལོགས་ལ་བཟོད་པ་དང་ཆོས་མཆོག་གི་རྟོགས་པ་སྐྱེ། དེའང་ལྟེ་བའི་གནས་ནས་རླུང་སེམས་འཐབ། སོར་ཕྱེད་ཐུར་དུ་བསྐྱོད་པས་དྲོད་ཆུ་རྒྱུན་ཕྱེད་དུ་བསྐྱོད་པས་དྲོད་འབྲིང་ངོ༌། །ཕྱེད་བསྐྱེད་པས་ཆེན་པོའི་དྲོད་ཚད་ཆེན་པོས་སོ ༑ ༑ སྤང་བྱ་བཞི་ཆ་ཞི་ལ་བཞི་གསུམ་མ་ཞི། ཀུན་ནས་ཉོན་མོངས་པ་ལ་བརྟེན་པའི་གཟུང་རྟོག་གོ །ལམ་དུ་འབྱོངས་ན་ཉན་ཐོས་ཀྱི་ལམ་ཆོད། གོལ་ན་འདོད་ཁམས་སུ་གོལ། སྐུ་བཞི་ལས་རྟོགས་པ་དང་ཤེས་རབ་ཐོབ་པས་ཆོས་སྐུའི་དབང༌། དགའ་བ་བཞི་ལས་དགའ་བའི་ཡེ་ཤེས། ཡང་མཐེབ་སོར་ཕྱེད་ཐུར་དུ་བསྐྱོད་རྩེ་མོ་ཆུང་ངུ༌། ཕྱེད་བསྐྱོད་པས་འབྲིང་པོ། ཕྱེད་བསྐྱོད་པས་ཆེན་པོའི་ཆུང་ངུ༌།

ཕྱེད་བསྐྱོད་པས་ཆེན་པོའི་ཆེན་པོའོ། །སྤང་བྱ་གཟུང་རྟོག་གཉིས་ཕྱེད་ཞི་ལ་ཕྱེད་མ་ཞི། འཛིན་རྟོག་གོ །ལམ་དུ་སློང་ན་རང་སངས་རྒྱས་ཀྱི་ལམ་ཆོད། ཞེན་ན་གཟུགས་ཁམས་སུ་གོལ། སྐུ་བཞི་ལས་ལོངས་སྐུའི་དབང༌། དགའ་བ་བཞི་ལས་མཆོག་དགའི་ཡེ་ཤེས། དབུ་མའི་མ་སྣར་རླུང་སེམས་ཐམས་ཅད་ཕྱིན་པས། རྩེ་མོ་ཆེན་པོ་དངོས་སུ་འབྱུང༌། གཞན་གསུམ་ཤུགས་ལས་འབྱུང་སྟེ། ནང་གི་སངས་རྒྱས་རྣམས་ཀྱི་ལམ་སྲིད་པའི་རྩེ་མོར་ཕྱིན་ཅིང༌། ཞེས་བསྟེན་པས་ཞེས་གསུང༌། དབུ་མར་སེམས་རྟོག་མེད་ལོག སེམས་འཕོས་པས་བཟོད་པས་ཞེས་པས་བཟོད་པ་ཆུང་ངུ་དངོས་སུ་འབྱུང༌། དེའང་རྩ་དབུ་མའི་ནང་ན་ཡར། མཐེབ་སོར་ཕྱེད་གྱེན་དུ་བསྐྱོད་པས་བཟོད་པ་ཆུང་ངུ༌། ཕྱེད་བསྐྱོད་པས་འབྲིང་པོ། ཕྱེད་བསྐྱོད་པས་ཆེན་པོའི་ཆུང་ངུ༌། ཕྱེད་བསྐྱོད་པས་ཆེན་པོའི་ཆེན་པོའོ། །སྤང་བྱ་བཞི་གསུམ་ཞི་ལ་སྔ་ཆ་མ་ཞི། གཟུང་རྟོག་གཉིས་དང་འཛིན་རྟོག་གོ །ལམ་དུ་སློང་ན་ཕ་རོལ་ཏུ་ཕྱིན་པའི་ལམ་ཆོད། ཞེ་ན་གཟུགས་མེད་དུ་གོལ། སྐུ་བཞི་ལས་སྤྲུལ་སྐུའི་དབང༌། དགའ་བ་བཞི་ལས་དགའ་བྲལ་གྱི་དགའ་བ། འཁོར་བའི་ཆོས་ལས་འདས་ཤིང༌། མྱ་ངན་ལས་འདས་པའི་ལམ་ཆོས་རྣམས་ཡོངས་སུ་རྫོགས་པས་ཆོས་རྣམས་ཀྱི་ནང་ན་མཆོག་གོ །ཞེས་པས་ཆོས་མཆོག་ཆེན་པོ་དངོས་སུ་འབྱུང༌། གཞན་གསུམ་ཤུགས་ལས་འབྱུང་སྟེ། དེའང་མཐེབ་སོར་ཕྱེད་གྱེན་དུ་བསྐྱོད་པས་ཆོས་མཆོག་ཆུང་ངུ༌། ཕྱེད་བསྐྱོད་པས་འབྲིང་པོ། ཕྱེད་བསྐྱོད་པས་ཆེན་པོའི་ཆུང་ངུ༌། ཕྱེད་བསྐྱོད་པས་ཆེན་པོའི་ཆེན་པོའོ། །སྤང་བྱ་གཟུང་འཛིན་མཐའ་བདུན་སྤངས། གོལ་ས་མེད། གསང་སྔགས་ཀྱི་ལམ་ཆོད། སྐུ་བཞི་ལས་ངོ་བོ་ཉིད་ཀྱི་སྐུའི་དབང༌། དགའ་བ་བཞི་ལས་ལྷན་སྐྱེས། ཁམས་འདུས་པ་ཐ་མ་ལ་མདོར་བསྟན་པ། སྤྲུལ་སྐུ་ལས་དབང་གསུམ་གྱི་རྗེས་ལ་བྱུང་ཞེས་པ། དགེ་སོགས་པས་རྒྱས་པར་བཤད། ཆོས་མཆོག་ཆེན་པོ་སྦྱོར་ཏེ་མཇུག་བསྡུ་བ་རུ་གསུམ་གཉིས་སུ་གསུངས།

སྤྱིར་ལམ་ཐམས་ཅད་ཞི་གནས་དང་ལྷག་མཐོང་ཟུང་དུ་འཇུག་པ་ལས་སྐྱེ་ཞིང༌། བྱེ་བྲག་ཏུ་གསང་སྔགས་པས་ལམ་ལུས་ལ་བགྲོད་པས། གསང་གནས་ཀྱི་ཨཾ་དུ་རླུང་སེམས་འདུས་པ་ལས། ཉེར་བསྡོགས་ཡོད་ལ་བྱེད་པ་བདུན་གྱི་ཉམས་སྐྱེ་སྟེ། དེ་ཡིའང་མཚན་ཉིད་རབ་ཏུ་རིག་པ། མོས་པ་ལས་བྱུང་ཞིང་གནས་དང༌། དབེན་པ། དགའ་བ་སྡུད་པ་དཔྱོད་པ་བ། སྦྱོར་བ་པ། འབྲས་བུའི་ཡིད་ལ་བྱེད་པའོ། །ལྟེ་བའི་བསམ་གཏན་གྱི་ཨཾ་དུ་རླུང་སེམས་འདུས་ན། རྟོག་པ་མེད་ལ་དཔྱོད་པ་ཙམ་གྱི་ཏིང་ངེ་འཛིན། ཡ་ཚེད་སངས་སོགས་རྟེན་དཀྱིལ་འཁོར་བཞིའི་གནད་ཀྱིས། བསམ་གཏན་དང་པོ་ན་བཞིའོ། །སྙིང་ཁར་དགའ་བ་དང་བཅས་ཤིང་བདེ་བ་དང་བཅས་པའི་ཏིང་ངེ་འཛིན་བདེ་ཆེན་སོགས། བསམ་གཏན་གཉིས་པ་ན་བཞིའོ། ། མགྲིན་པར་དགའ་བ་མེད་ཅིང་བདེ་བ་ཙམ་གྱི་ཏིང་ངེ་འཛིན། དགེ་བ་ལ་སོགས་བསམ་གཏན་བཞིའོ། །སྤྱི་བོར་བཏང་སྙོམས་ཡོངས་སུ་དག་པའི་ཏིང་ངེ་འཛིན། སྤྲིན་མེད་འོད་སོགས་བསམ་གཏན་བཞི་པ་ན་བཞིའོ། །དེ་ཡང་དགའ་བ་རེ་རེ་ལ་བཞི་བཞི་ཡོད་པ་དང༌། འབྱུང་ཆུང་བཅུ་དྲུག་གི་གནད་ཀྱིས། གཟུགས་མེད་སྐྱེ་མཆེད་རིགས་བཞི་ལ་ཡང་བཅུ་དྲུག་ཏུ་འགྲོ་གསུང༌། མདོར་ན་བསམ་གཏན་གྱི་ཨཾ་དུ་རླུང་སེམས་འདུས་པ་ལས་ཞི་གནས་སྐྱེ། སྙིང་པོའི་ཨར་རླུང་སེམས་འདུས་པ་ལས། ལྷག་མཐོང་སྐྱེ། ཟུང་འཇུག་གི་ཧཱུྃ་དུ་རླུང་སེམས་འདུས་པ་ལས། ཞི་གནས་དང་ལྷག་མཐོང་ཟུང་ངུ་འཇུག་པའི་ཉམས་སྣང་སྐྱེའོ། །ཐུན་མོང་མ་ཡིན་པའི་མན་ངག་གི་ཚོགས་སྦྱོར་གཉིས་ཀྱི་མངོན་པར་རྟོགས་པ། བླ་མ་ཆོས་ཀྱི་རྒྱལ་པོས་སྦྱར་བ་རྫོགས་སོ།། །།༄༅། །རྡོ་རྗེ་ཕུར་བའི་གཏོར་ཆོག་བཞུགས་སོ། །

༄༅། །བཅོམ་ལྡན་འདས་རྡོ་རྗེ་གཞོན་ནུ་ལ་ཕྱག་འཚལ་ལོ། །རྡོ་རྗེ་ཕུར་པའི་གཏོར་མ་གཏོང་བར་འདོད་པས་རང་རྡོ་རྗེ་གཞོན་ནུར་བསྒོམ། བཟླས་པ་ཅུང་ཟད་བྱ། གཏོར་མ་བཤམས་པ། ཨོཾ་ཨ་མྲྀ་ཏས་བསང༌། སྭ་བྷཱ་ཝས་སྦྱངས། སྟོང་པའི་ངང་ལས་ཨེ་ལས་ཆོས་འབྱུང་ཡངས་པའི་ནང་དུ། ཀཾ་ལས་ཐོད་པའི་སྒྱེད་པུ་ཆེན་པོའི་སྟེང་དུ་ཨ་ལས་ཐོད་པ་ཡངས་ཤིང་རྒྱ་ཆེ་བའི་ནང་དུ། ཤར་དུ་གོ་ལས་བ་གླང་གི་ཤ ལྷོར་ཀུ་ལས་ཁྱིའི་ཤ ནུབ་ཏུ་ད་ལས་རྟའི་ཤ བྱང་དུ་ཧ་ལས་གླང་པོ་ཆེའི་ཤ དབུས་སུ་ན་ལས་མིའི་ཤ དེ་རྣམས་ཀྱི་སྟེང་དུ། ཤར་དུ་བི་ལས་དྲི་ཆེན། དབུས་སུ་མུ་ལས་དྲི་ཆུ། ནུབ་ཏུ་ཤུ་ལས་བྱང་སེམས། བྱང་དུ་མ་ལས་ཀླད་པ། ལྷོར་ར་ལས་རཀྟ། དེ་རྣམས་ཀྱི་སྟེང་དུ། ཤར་དུ་བྷྲཱུྃ་ལས་མེ་ལོང་ལྟ་བུའི་ཡེ་ཤེས། ལྷོར་ཨྃ་ལས་མཉམ་པ་ཉིད་ཀྱི་ཡེ་ཤེས། ནུབ་ཏུ་ཛྲཱིཾ་ལས་སོ་སོར་རྟོག་པའི་ཡེ་ཤེས། བྱང་དུ་ཁྃ་ལས་བྱ་བ་གྲུབ་པའི་ཡེ་ཤེས། དབུས་སུ་ཧཱུྃ་ལས་ཆོས་ཀྱི་དབྱིངས་ཀྱི་ཡེ་ཤེས ༑ དེའི་སྟེང་དུ་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་རྩེ་ལྔ་པ། ཐོད་པའི་འོག་ཏུ་ཡཾ་ལས་རླུང༌། དེའི་སྟེང་དུ་རཾ་ལས་མེ། རྡོ་རྗེའི་སྟེང་དུ་ཁཾ་ལས་ཆུ་བསམ ༑ དེ་ལས་ཆུའི་ཕུང་པོ་བབས་པས་གཏོར་མའི་ཉེས་པ་ཐམས་ཅད་བཀྲུས། རླུང་གིས་མེ་སྦར་བས་ཤ་ལྔ། བདུད་རྩི་ལྔ་དང་བཅས་པ་ཞུ། རླངས་པ་རྡོ་རྗེ་ལ་ཕོག་པས་བདུད་རྩིའི་རྒྱུན་བབས། དེ་ལས་འོད་ཕྱོགས་བཅུར་འཕྲོས་པས། འཁོར་འདས་བརྟན་གཡོའི་བཅུད་ཐམས་ཅད་བསྡུས། རྡོ་རྗེ་དང་བཅས་པ་ཐོད་པའི་ནང་དུ་ལྷུང་བས་བདུད་རྩིའི་རྒྱ་མཚོ་བསམ་གྱིས་མི་ཁྱབ་པར་བསམ། ཨོཾ་ཨཱཿཧཱུྃ་ཡང་ཡང་བརྗོད་པས་བྱིན་གྱིས་བརླབ། ཨོཾ་ཏེ་ཛོ་བ་ལིཾ་ཏ་བ་ལ་བ་ཏེ་གུ་ཧྱེ་སིདྡྷི་ས་མ་ཡ་ཧཱུྃ་ཧྲི་ཐ། ཞེས་པས་ཀྱང་བྱིན་གྱིས་བརླབ་བོ། །དེ་ནས་མདུན་གྱི་ནམ་མཁར་རང་གི་གནས་སུ་སྒོམ་པ་ལྟ་བུའི་འཁོར་གྱི་ལྷ་རྣམས་དང་བཅས་པའི་རྡོ་རྗེ་གཞོན་ནུ་ཡབ་ཡུམ་ལ།

སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་ ༑ སྲུང་མ་ཐམས་ཅད་ཀྱིས་བསྐོར་བ་སྤྱན་དྲངས་ལ། དེ་ལ་གཏོར་མ་ཕུལ་བར་བསམ་ཞིང༌། བླ་མེད་མཆོག་གི་མཆོད་པ་དམ་པ་འདི། །ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། །འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། །དམ་ཚིག་བཞིན་དུ་གུས་པས་འབུལ་ལགས་ཀྱིས། །ཐུགས་དམ་ཐུགས་རྗེས་ཅི་བདེར་བཞེས་ནས་ཀྱང༌། །ཀཱི་ལ་ཡ་ཡི་དངོས་གྲུབ་སྩལ་དུ་གསོལ། །ཞེས་བརྗོད་ནས། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བཾ་ཧོཿ ཨི་དཾ། དྷུ་པཾ། པུཥྤཾ། དཱི་པཾ། གྷྣགྷནྷཾ། བ་ལིཾ་ཏ་ཁ་ཁ་ཁཱ་ཧི་ཁཱ་ཧི། མ་ཧཱ་རཀྟ་ཁཱ་ཧི། མ་ཧཱ་ཙིཏ་ཁཱ་ཧི། མ་ཧཱ་བ་སུ་ཏ་ཁཱ་ཧི། སརྦ་བི་མཱ་ར་ཡ་ཕཊ། ཅེས་པ་གསུམ་མམ། བདུན་གྱིས་དབུལ། ཧཱུྃ། སྒེག་པ་དཔའ་བོ་འཇིགས་སུ་རུང་བ་དང༌། །རྒོད་དང་གཤེ་དང་འཇིགས་པར་བྱེད་པ་དང༌། །སྙིང་རྗེ་རྔམ་དང་ཞི་བ་ལ་སོགས་ཏེ། །སྐུ་ཡི་དངོས་པོ་ཤིན་ཏུ་བསྒྱུར་བ་ནི། །རྒྱན་དང་ཆ་ལུགས་ལྡན་པས་སྒེག་སྒེག་འདྲ། །བདུད་བཞི་གདན་དུ་བཏིང་པས་དཔའ་དཔའ་འདྲ། །སྐུ་ཆེ་ཡན་ལག་ཧྲགས་(རགས)པས་འཇིགས་འཇིགས་འདྲ། །ཞལ་གཡས་དཀར་ལ་བཞད་པས་རྒོད་རྒོད་འདྲ། །ཞལ་གཡོན་དམར་ལ་གདངས་པས་གཤེ་གཤེ་འདྲ། །ཞལ་དབུས་མཐིང་ལ་རྔམ་པས་ཁྲོ་ཁྲོ་འདྲ། །རྒྱུད་དྲུག་ཐུགས་རྗེས་འཛིན་པས་བརྩེ་བརྩེ་འདྲ། །གདུགས་པ་ཞལ་དུ་འདྲེན་པས་རྔམ་རྔམ་འདྲ། ། ཆོས་སྐུ་མཚན་མ་མེད་པས་ཞི་ཞི་འདྲ། །རྡོ་རྗེ་རྩེ་དགུས་ས་དགུའི་རྟོག་པ་འཇོམས། །རྡོ་རྗེ་རྩེ་ལྔས་དུག་ལྔ་དབྱིངས་སུ་སྒྲོལ། །མེ་དཔུང་འབར་བས་འཁོར་བའི་ཉོན་མོངས་བསྲེག ཁ་ཊྭཱཾ་རྩེ་གསུམ་དུག་གསུམ་རྩད་ནས་གཅོད། །རི་རབ་ཕུར་བུས་དགྲ་བགེགས་གཟིར་བར་བྱེད། །དེ་འདྲའི་ཁྲོ་བོ་འཇིགས་པའི་སྐུར་སྟོན་པ ༑ ༑ རྡོ་རྗེ་གཞོན་ནུའི་སྐུ་ལ་ཕྱག་འཚལ་ལོ། །ཀཱི་ལ་ཡ་ཡི་དངོས་གྲུབ་སྩལ་དུ་གསོལ ༑ ༑ ཞེས་བསྟོད་ཅིང་གསོལ་བ་གདབ་བོ། །དགེ་བའི་རྩ་བ་སངས་རྒྱས་སུ་བསྔོ ༑ ཨོཾ་བཛྲ་མུས་གཏོར་མའི་མགྲོན་གཤེགས་སུ་གསོལ།

རང་གི་གནས་གསུམ་བསྲུངས་ལ་ཅི་བདེར་སྤྱད་དོ། །རྡོ་རྗེ་ཕུར་པའི་གཏོར་མ། ས་སྐྱ་པའི་ཕྱག་ལེན་འཕགས་པས་སློབ་དཔོན་ཡུལ་སྐྱོང་གི་དོན་དུ་ཡི་གེར་བཀོད་པའོ།། །།ཤུབྷཾ།།༄༅། །སེངྒེའི་མཐའི་དྲིས་ལན་སོགས་འཕགས་པས་མཛད་པ་འགའ་ཞིག་བཞུགས་སོ། ། ༄༅། །ཨོཾ་སྭསྟི་སིདྡྷི། བླ་མ་དང་འཇམ་པའི་དབྱངས་ལ་ཕྱག་འཚལ་ལོ།། གང་གིས་ཀུན་མཁྱེན་ཡོན་ཏན་རྒྱ་མཚོ་ཡི། །དཔལ་ཡང་བདེ་བླག་ཉིད་དུ་སྩོལ་མཛད་ན། །འདོད་རྒུའི་དཔལ་གཞན་སྨོས་ཀྱང་ཅི་ཞིག་འཚལ། །དེ་སླད་མཚུངས་མེད་བླ་མའི་ཞབས་ལ་འདུད། །ཡང་དག་བླ་མའི་ཚོགས་རྣམས་གུས་བསྟེན་ཅིང༌།། ཐོས་པ་རྒྱ་མཚོའི་ནོར་གྱིས་ཕྱུག་གྱུར་པ། །སེང་གེའི་མཐའ་ཡིས་ཇི་ལྟར་དྲིས་པའི་ལན ༑ ༑ དགེ་སློང་འཕགས་པས་མདོ་ཙམ་འདིར་བརྗོད་བྱ། །གང་ཞིག་ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུ་གནས་པའི་ཚུལ། ཁོ་བོའི་བློ་གྲོས་ཅུང་ཟད་འཇུག་མོད་ཀྱི། །རྒྱས་པར་བརྗོད་པའི་གོ་སྐབས་དེང་སང་མེད།། གལ་ཏེ་སླད་ནས་གོ་སྐབས་རྙེད་གྱུར་ན། །ཡི་གེར་དགོད་པའི་རྣམ་པར་བཤད་པའམ ༑ ༑ འབེལ་པའི་གཏམ་གྱིས་ཁྱེད་སོགས་དོན་གཉེར་བའི། །བློ་གསལ་རྣམས་ལ་ངེས་པར་བགྱིད་པར་སྤྲོ། །དེ་ལ་རེ་ཞིག་འདིར་དྲིས་པའི་ལན་བརྗོད་པར་བྱ་སྟེ། རྣལ་འབྱོར་བླ་ན་མེད་པའི་དཀྱིལ་འཁོར་ཆེན་པོར། དབང་བཞི་ཡོངས་སུ་རྫོགས་པའི་གང་ཟག་གཅིག་ལ། ཡན་ལག་ཚང་བའི་ལྟུང་བ་ཞིག་བྱུང་ན ༑ བཤགས་པ་ལེགས་པར་བྱས་ལ། མཚན་ཉིད་ལྡན་པའི་བླ་མ་ཞིག་ལ་དབང་ཡོངས་སུ་རྫོགས་པར་བླངས་ན་སོར་ཆུད་ཅིང་རྣམ་པར་དག་པར་འགྱུར་བ་ལུང་རྣམས་ལས་འབྱུང་ཞིང༌། མཁས་པ་རྣམས་ཀྱིས་ཞལ་མཐུན་པར་གསུངས་པ་དེ་ལགས ༑ བདག་འཇུག་བྱས་པས་འདག་པར་བཤད་པ་དང༌། བླ་མ་རྣམས་ཀྱིས་ཀྱང་འདག་པར་བཤད་པའི་དགོངས་པ་ཡན་ལག་མ་ཚང་པའི་རྩ་ལྟུང་དང༌། དམ་ཚིག་གི་ཉེས་པ་ཕྲ་མོ་འདུག་པ་ལ་དགོངས། ཡན་ལག་ཚང་བའི་རྩ་བའི་ལྟུང་བ་བྱུང་བ་དེ་དམ་ཚིག་ཉམས་པ་ཡིན་ལ། ཉམས་པ་དང་མ་ཐོབ་པ་གཉིས་ཀ་དམ་ཚིག་མེད་པར་མཚུངས་ཤིང༌།

དམ་ཚིག་མེད་པར་གསང་སྔགས་ཉན་པ་ཙམ་ཡང་མི་དབང་ན། བདག་ཉིད་བསྐྱེད་པ་དང༌། དཀྱིལ་འཁོར་བསྒྲུབ་པ་ལ་དབང་བ་ལྟ་སྨོས་ཀྱང་ཅི་མཚལ། བདག་བསྐྱེད་དང༌། དཀྱིལ་འཁོར་བསྒྲུབ་པ་སྔོན་དུ་མ་སོང་བའི་བདག་ཉིད་འཇུག་པ་ག་ལ་མཆི། འོ་ན་རྩ་བའི་ལྟུང་བ་བྱུང་བའི་གང་ཟག་དེས ༑ ཡུལ་དུས་མཚུངས་པར་བླ་མ་མཚན་ཉིད་དང་ལྡན་པ་མ་རྙེད་ན། ཇི་ལྟར་བྱེད་པའི་ཚུལ་ནི། ཐོག་མར་སྐྱབས་སུ་འགྲོ་བ་ཡང་ཡང་བྱ་ཞིང༌། སྟོབས་བཞིས་སྡིག་པ་བཤགས་པ་ཡང་ཡང་བྱས་པས། སྡིག་པ་དག་པའི་མཚན་མ་མཐོང་བ་དང་ ༑ རྟེན་ཁྱད་པར་ཅན་ལ་དམིགས་རྟེན་བྱས་ནས། ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས་པའི་སྤྱན་སྔར། ཡི་དམ་རང་གིས་བླང་བའི་ཆོ་ག་ལྟར། སྨོན་དང་འཇུག་པའི་སེམས་བསྐྱེད་ཡང་ཡང་བླངས་པས། བྱང་ཆུབ་སེམས་དཔའི་སྡོམ་པ་སོར་ཆུད་པར་འགྱུར། སྡིག་པ་མེད་ན་རྟེན་མཚུངས་པ་མེད་ཀྱང་ཕྱོགས་བཅུའི་སངས་རྒྱས་ལ་སྡོམ་པ་བླང་དུ་རུང་བ་འཇམ་དཔལ་གྱིས་སངས་རྒྱས་ཀྱི་ཞིང་བཀོད་པ་ལས་བཤད། ཐེག་པ་ཆེན་པོའི་སྡོམ་པ་ཐོབ་པ་དེས། བྱང་ཆུབ་ལྟུང་བཤགས་ལ་སོགས་པ་ལྟར་ཐེག་པ་ཆེན་པོའི་བཤགས་པ་ཡང་ཡང་བྱས་པས། སྡིག་པ་དག་པའི་མཚན་མ་མཐོང་བ་དང༌། དོན་ཞགས་ལས་འབྱུང་བ་ལྟར ༑ གསོ་སྦྱོང་རང་གིས་བླངས་པའི་ཆོ་ག་བླངས་ནས། གསོ་སྦྱོང་དང་སྨྱུང་གནས་བྱ་ཞིང༌། དེ་བཞིན་གཤེགས་པའི་ཡི་གེ་བརྒྱ་པ་ལ་སོགས་པས་སྡིག་པ་དང་ ༑ དམ་ཚིག་ཉམས་པ་སྦྱངས་ཤིང༌། ཏིང་ངེ་འཛིན་གྱི་དཀྱིལ་འཁོར་ལས་དབང་ལེན་པའི་སྐལ་བ་དང་ལྡན་པར་མཛད་དུ་གསོལ་ཞེས་ཡང་ཡང་གསོལ་བ་བཏབ་པས། ཡི་དམ་གྱིས་རྗེས་སུ་འཛིན་པའི་མཚན་མ་ཅུང་ཟད་མཐོང་བར་འགྱུར ༑ འཇུག་པ་སེམས་བསྐྱེད་པ་ཐོབ་ནས། བྱ་སྤྱོད་ཀྱི་རྒྱུད་ཀྱི་ཆོ་ག་ཐུན་མོང་བ་རྣམས་ཉམས་སུ་བླང་དུ་རུང་བའི་དོན། དམ་ཚིག་གསུམ་བཀོད་པའི་རྒྱལ་པོ་ལས་འབྱུང་ཞིང༌། བླ་མ་གོང་མ་རྣམས་ཀྱིས་ཀྱང་བཞེད་ལ། སྡོམ་པ་གསུམ་གྱི་རབ་ཏུ་དབྱེ་བ་ལས་འབྱུང་བ་དེ་ལགས།

དེ་ལྟར་ཡི་དམ་གྱིས་རྗེས་སུ་འཛིན་པའི་མཚན་མ་རྙེད་པ་དེས། མཆོད་པ་རྒྱ་ཆེར་བཤམས་ནས། མདུན་གྱི་ཡི་དམ་གསལ་བར་དམིགས་ལ་སྤྱིའི་བཤགས་པ་དང༌། ལྟུང་བའི་མིང་དང༌། རིགས་ནས་སྨོས་པའི་བྱེ་བྲག་གི་བཤགས་པ་སྟེ། བཤགས་པ་གཙོ་ཆེ་བའི་བཤགས་པ་ཡང་ཡང་བྱས་ནས། རིགས་ལྔའི་སྡོམ་པ་གཟུང་བ་ཡང་ཡང་བྱས་པས་དམ་ཚིག་དང་སྡོམ་པ་ཡང་ཡང་བླང་བར་བྱའོ། །འདིས་དམ་ཚིག་དང་ལྡན་པར་འགྱུར་ཏེ། ཡུལ་གྱིས་རྗེས་སུ་འཛིན་པའི་མཚན་མ་རྙེད་པའི་ཡུལ་དང་ལྡན་ལ། སྡིག་པ་དག་པའི་མཚན་མ་རྙེད་པའི་ཕྱིར། ལས་ཀྱི་སྒྲིབ་པས་ཀྱང་སྒྲིབ་པར་མི་འགྱུར་ཞིང༌། འདུན་པ་ཡོད་ལ་བརྗོད་ཤེས་པའི་ཕྱིར། ཆོ་གའང་ཚང་བས་ཅི་ནས་ཀྱང་དམ་ཚིག་དང་ལྡན་པར་འགྱུར་བ་ཡིན། དབང་དང་མ་འབྲེལ་བར་དམ་ཚིག་ཐོབ་པའི་སྐབས་སྲིད་དམ་སྙམ་ན། དབང་ཉིད་ཀྱི་ཚེའང་ཕྱི་འཇུག་གི་དུས་སུ་དམ་ཚིག་ཐོབ་ལ། ནང་འཇུག་གི་དཀྱིལ་འཁོར་དུ་ཞུགས་ཤིང་དཀྱིལ་འཁོར་མཐོང་ནས། གཟོད་དབང་ལེན་པ་ནས། དབང་མ་ཐོབ་པའི་གོང་དུ་དམ་ཚིག་དང་ལྡན་པར་འགྱུར་བ་ཡིན། འཇུག་པ་དང་དབང་གཉིས། ནུབ་སོ་སོར་བྱེད་པ་དང་དབང་ཡང་སློབ་མ་དང༌། སློབ་དཔོན་གྱི་དབང་སོ་སོར་བསྐུར་བ་སྔོན་གྱི་ཆེན་པོ་འགའ་ཞིག་གི་ཕྱག་ལེན་ལའང་ཡོད་པར་གདའ། དེས་ན་དབང་བསྐུར་བའི་ནུབ་མོ་མ་ཡིན་པར་ཡང་དམ་ཚིག་ཐོབ་པའི་སྐབས་སྲིད་པ་ལགས། དེ་ལྟར་གོང་དུ་བཤད་པའི་ཚུལ་གྱིས་དམ་ཚིག་ཐོབ་པ་དེས། སླར་ཡང་ཏིང་ངེ་འཛིན་གྱི་དཀྱིལ་འཁོར་ལས་ཏིང་ངེ་འཛིན་གྱི་དབང་བླངས་པས། བསྐྱེད་རིམ་སྒོམ་པའི་སྐལ་བ་དང་ལྡན་པར་འགྱུར་བས། བསྐྱེད་རིམ་བསྒོམ་ཞིང་བསྙེན་པ་བསྐྱལ་ནས། གཟོད་ཕྱིའི་དཀྱིལ་འཁོར་ལེགས་པར་བསྒྲུབས་ནས། བདག་ཉིད་འཇུག་པ་དང་དབང་བླང་བ་བྱས་ནས་རྣམ་པར་དག་པར་འགྱུར་བར་རྟོགས་ལགས། རྡུལ་ཚོན་གྱི་དཀྱིལ་འཁོར་མ་བསྒྲུབས་པའི་གོང་དུ། མདུན་གྱི་ནམ་མཁར་ཏིང་ངེ་འཛིན་གྱི་དཀྱིལ་འཁོར་དམིགས་པ་ལས། དབང་ལེན་པའི་ཚུལ་འདི།

སློབ་དཔོན་ཀུན་དགའ་སྙིང་པོས་རྡོ་རྗེ་འབྱུང་བ་ལས་བཤད ༑ འདིའི་ལག་ལེན་གནུར་པས་བྱེད་པ་ལ། བླ་མ་གོང་མ་རྣམས་ཀྱིས་དགག་པ་མཛད་དེ། ཀུན་དགའ་སྙིང་པོའི་དགོངས་པ་དེ་རང་དུ་གདའ། དེའི་རྒྱུ་མཚན་ཡང༌། ཏིང་ངེ་འཛིན་གྱི་དཀྱིལ་འཁོར་ལ་དབང་བླངས་པས། ཉེས་པ་ཕྲ་མོའང་རྣམ་པར་དག་ནས། གཟོད་དཀྱིལ་འཁོར་སྒྲུབ་པ་ལ་དབང་བར་འགྱུར་བས ༑ སྔོ ོན་ལ་དབང་ལེན་པའི་རྒྱུ་མཚན་དེར་གདའ། དེས་ན་ཕྱིའི་དཀྱིལ་འཁོར་གྱི་གོང་དུ། ཏིང་ངེ་འཛིན་གྱི་དཀྱིལ་འཁོར་ལས་དབང་ལེན་པ་འདི། ཀུན་དགའ་སྙིང་པོའི་རྗེས་སུ་འབྲངས་ཤིང༌། རིགས་པས་ཀྱང་འཐད་པར་མཐོང་བ་ལགས། རིམ་པ་འདི་རྣམས། གསུམ་ལ་སྐྱབས་འགྲོ་ནས་བརྩམས་ཏེ། །བྱང་ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་ན། ། སྔ གས་པས་འབད་དེ་བླང་བར་བྱ། །ཞེས་གསུངས་པས། བླང་བ་ལ། བླ་མ་ལ་བླང་བ་དང༌། ཏིང་ངེ་འཛིན་གྱི་དཀྱིལ་འཁོར་ལ་བླང་བ་གཉིས་ལས། ཕྱི་མའི་ལག་ལེན་ནི་དེ་ཡིན་པར་གོ་བ་ལགས ༑ དེ་ལྟར་སོར་ཆུད་པའི་གང་ཟག་དེ་ལ། སྔོན་དབང་བཀའ་མང་པོ་ཡོད་ན་དཀྱིལ་འཁོར་གཅིག་ཏུ་སོར་ཆུད་པར་བྱས་ནས། གཟོད་དབང་བཀའ། གང་དང་གང་ཡོད་པའི་དཀྱིལ་འཁོར་རྣམས་བསྒྲུབས་ཤིང་བདག་ཉིད་ཞུགས་ཏེ་དབང་བླངས་ན། སྔ ོན་ཐོབ་པའི་བག་ཆགས་རྒྱུད་ལ་ཡོད་པ་དང༌། ཕྱིས་བདག་ཉིད་ཀྱིས་ལེགས་པར་བླངས་པའི་ཕྱིར། སྔར་གྱི་དབང་བཀའ་རྣམས་སོར་ཆུད་པར་འགྱུར་བ་ལགས། དགྱེས་པའི་རྡོ་རྗེའི་གཡོན་གྱི་ཕྱག་མཚན་གྱི་རིམ་པ་ས་དང་ཆུ་དང་རླུང་དང་ནི། མེ་ཞེས་གསུངས་པའི་ཕྱི་མ་གཉིས་པོ་ལུགས་འབྱུང་གི་རིམ་པར་མ་གསུངས་པའི་རྒྱུ་མཚན། གཡོན་གྱི་ཕྱག་མཚན་བརྒྱད་ཀྱིས་དབང་ཕྱུག་བརྒྱད་སྟེར་ཞིང་དག་ལ། དབང་ཕྱུག་བརྒྱད་ནི། སྒྲོན་གསལ་དུ་རྒྱུད་ཀྱི་ལུང་དྲངས་པ་ལས ༑ སྐུ་ཡི་དབང་ཕྱུག་གསུང་གི་དབང་ཕྱུག་དང༌། །དེ་བཞིན་དུ་ནི་ཐུགས་ཀྱི་དབང་ཕྱུག་དང༌། །རྫུ་འཕྲུལ་ཀུན་ཏུ་འགྲོ་བའི་དབང་ཕྱུག་དང༌། །ཅི་འདོད་ཕྲིན་ལས་ཡོན་ཏན་བརྒྱད་པའོ།

།ཞེས་གསུངས་པ་ལས། སྐུ་དང་ས་གཞན་གྱི་རྟེན་བྱེད་པར་མཚོན། གསུང་དང་ཆུ་གཞན་འཛིན་པར་མཚུངས། ཐུགས་དང་མེ་གསལ་བར་མཚུངས། རྫུ་འཕྲུལ་དང་རླུང་གཡོ་བར་མཚུངས། ཀུན་འགྲོ་དང་ཟླ་བའི་འོད་ཟེར་ཐམས་ཅད་ལ་འཇུག་པར་མཚུངས། ཅི་འདོད་དང་ཉི་མའི་འོད་ཟེར་གཞན་སྨིན་པར་བྱེད་པར་མཚུངས། ཕྲིན་ལས་དང་གཤིན་རྗེ་མཐུ་དང་ལྡན་པར་མཚུངས ༑ ཡོན་ཏན་དང་ནོར་སྦྱིན་གཞན་གྱི་དབུལ་བ་སེལ་བར་མཚུངས་པས་རྒྱུད་ནས་བཤད་པ་དབང་ཕྱུག་གི་རིམ་པ་དང་མཐུན་པར་གོ བླ་མ་ཀུན་གྱིས་ས་དང་ ༑ ཆུ་དང༌། མེ་དང༌། རླུང་གི་རིམ་པར་མཛད་པ་དེ། འབྱུང་བ་ལུགས་འབྱུང་གི་རིམ་པའི་ཆ་ལ་དགོངས་པར་གོ ཕྱག་ལེན་ལ་རྒྱུད་བཞིན་དུ་མཛད་པ་ལགས། དེ་ལྟར་ཁྱེད་ཀྱིས་དྲིས་ལ་ལན་བཏབ་པ། །འདི་ལ་ནོངས་གང་བདག་བློའི་ཉེས་པར་ཟད། །འདི་ཡི་ལེགས་ཆས་འགྲོ་བ་བདེ་བར་ཤོག།མེ་ཕོ་སྟག་གི་ལོ་རྒྱལ་གྱི་ཟླ་བའི་ཚེས་གསུམ་གྱི་ཉིན་མོ་བྲིས་པའོ། །དགེའོ།། །།༄༅། །གྲགས་པ་རིན་ཆེན་གྱི་དྲིས་ལན་ནོ། ། ༄༅། །ཨོཾ་སྭསྟི་སིདྡྷཾ། དཔལ་མགོན་བླ་མའི་ཞབས་ལ་ཕྱག་འཚལ་ལོ། ། སྡེ་སྣོད་འཛིན་པ་གྲགས་པ་རིན་ཆེན་གྱིས། །ཇི་ལྟར་དྲི་བ་བྱས་པ་དེ་ཡི་ལན། ། མདོ་ཙམ་བཤད་པ་འདི་ལ་གུས་པས་ཉོན། །དེ་ལ་ཐོག་མར་སྡོམ་པ་གསུམ་གྱི་ངོ་བོའམ་མཚན་ཉིད་ནི། ཇི་སྲིད་འཚོའི་བར་དུ་གཞན་ལ་གནོད་པ་གཞི་དང་བཅས་པ་ལས་ལྡོག་པ་སོ་སོ་ཐར་པའི་སྡོམ་པ། བྱང་ཆུབ་གྱི་སྙིང་པོའི་བར་དུ་གཞན་ལ་གནོད་པ་ལས་ལྡོག་པའི་སྟེང་དུ་སེམས་ཅན་ཐམས་ཅད་ལ་ཕན་པ་བསྒྲུབ་པ་ལ་ཞུགས་པའི་སེམས་པ་རྒྱུན་ཆགས་པ་ཅན་བྱང་ཆུབ་སེམས་དཔའི་སྡོམ་པའོ། །བཅུ་གསུམ་རྡོ་རྗེ་འཛིན་པའི་གོ་འཕང་མ་ཐོབ་ཀྱི་བར་འབྲས་བུ་སྐུ་གསུང་ཐུགས་རྡོ་རྗེའི་བརྟུལ་ཞུགས་ལ་ཉེ་བར་ཞུགས་པའི་སེམས་པ་རྒྱུན་ཆགས་པ་ཅན་རིག་པ་འཛིན་པའི་སྡོམ་པ་ཡིན། ལུང་ཆོས་པའི་ལུགས་ཀྱིས། ངོ་བོ་དང་མཚན་ཉིད་གཅིག་ཏུ་འདོད་པ་ལགས། གཅིག་དང་ཐ་དད་པའི་ཚུལ་ནི།

ཉན་ཐོས་ཀྱི་སོ་སོ་ཐར་པའི་སྡོམ་པ། ལུས་ངག་ལ་རྣམ་པར་རིག་བྱེད་མ་ཡིན་པའི་ཚུལ་གྱིས་གནས་པར་འདོད། ཐེག་པ་ཆེན་པོའི་ལུགས་ཀྱིས་སེམས་ལ་བག་ཆགས་དགེ་བའི་ཚུལ་གྱིས་བགོ་བར་འདོད་པ་ཡིན་པས། གྲུབ་མཐའ་སོ་སོའི་རྗེས་སུ་འབྲངས་ནས་བརྩི་ན་ཐ་དད་དུ་འོང་བ་ཡིན། ཐེག་པ་ཆེན་པོའི་ལུགས་ཀྱིས་གཞལ་ན་ཉན་ཐོས་ཀྱི་སྡོམ་པ་ཉིད་ཀྱང༌། སེམས་ཀྱི་ཁྱད་པར་གྱི་ཆོས་ཡིན་པས། གནས་པའི་ཚེ་སེམས་ངོ་བོ་གཅིག་ལ་བག་ཆགས་ཀྱིས་ཐ་དད་དུ་ཕྱེད་པར་འདོད། དེ་ཉིད་དངོས་པོའི་གནས་ལུགས་སུའང་གོ ཉན་ཐོས་དང་ཐེག་ཆེན་གྱི་སྡོམ་པ་གཉིས་པོ། ལེན་པའི་ཚེ་ཅི་ནས་ཀྱང་ཐ་དད། བྱང་ཆུབ་སེམས་དཔའ་དང༌། སྔ གས་ཀྱི་སྡོམ་པ་རིམ་གྱིས་པའི་ལུགས་ལ། སོ་སོར་ལེན། སོ་སོར་ཐོབ། ཅིག་ཅར་དུ་འཇུག་པ་ལ་ཅིག་ཅར་དུ་ཐོབ་པའང་ཡོད། གཏོང་བའི་ཚེ། ཉན་ཐོས་ཀྱི་སྡོམ་པ་གཏོང་བའི་རྒྱུ་ཕལ་ཆེར་གྱིས་བྱང་ཆུབ་སེམས་དཔའ་དང༌། རིག་པ་འཛིན་པའི་སྡོམ་པ་མི་གཏོང༌། སྡོམ་པ་གོང་མ་གཉིས་གཏོང་བས། ཉན་ཐོས་ཀྱི་སྡོམ་པ་མི་གཏོང་བའི་སྐབས་ཀྱང་སྲིད། གསང་སྔགས་ཀྱི་སྡོམ་པ་བཏང་བས། བྱང་ཆུབ་སེམས་དཔའི་སྡོམ་པ་མི་གཏོང་བའི་སྐབས་ཀྱང་སྲིད་པ་ཡིན། བྱང་ཆུབ་སེམས་དཔའི་སྡོམ་པའི་དངོས་གཞི་བཏང་བས། གསང་སྔགས་ཀྱི་སྡོམ་པ་མི་གཏོང་མི་སྲིད། བྱང་ཆུབ་ཀྱི་སེམས་ལས་འདས་ནས་སྦྱོར་དངོས་རྗེས་གསུམ་ཚང་བས་རྡོ་རྗེའི་སྤུན་གསད་པ་ལྟ་བུ་ལ་མཐར་ཐུག་གྲུབ་པས་གསུམ་ཀ་དུས་གཅིག་ལ་གཏོང་བ་ཡིན། མང་པོའི་དོན་དུ་མི་གཅིག་གསད་པ་ལྟ་བུས། ཉན་ཐོས་ཀྱི་སྡོམ་པ་གཏོང་ཡང༌། སྡོམ་པ་གོང་མ་གཉིས་པོ་མི་གཏོང་བའི་སྟེང་དུ། དགེ་བ་ཡར་ལྡན་དུ་འོང་བ་ཡིན། རྩ་སུམ་ཅུ་རྩ་གཉིས་ཀྱི་ནང་དུ་སྦས་པའི་རྩ་ལྔ་མི་འདུ་བ་ལགས། ཡན་ལག་གི་རླུང་ལྔ་འབྱུང་བ་ལྔའི་ངོ་བོ་ལས་མི་འདའ་བའི་ཕྱིར་ངོ་བོའི་ཆ་ནས་རྩ་བའི་རླུང་ལས་གཞན་མ་ཡིན

༑ གནས་དང་ལས་ཀྱི་ཆ་ནས་སོ་སོར་བཞག་པ་ཡིན། དབང་བསྐུར་མ་ཐོབ་པ་ལ་དྲིལ་བུ་པ་བྱེད་དུས། སྔ ོན་དུ་སློབ་མ་སྦྱོང་བའི་ཆོ་ག་དེ། དབང་བསྐུར་རྒྱས་པའི་སྟ་གོན་གྱི་སྐབས་ཀྱི་ནང་གི་དབང་བསྐུར་བའི་ཆོ་ག་དེ་ལྟ་བུ་བྱེད་པ་ལགས། ཐུན་མོང་མ་ཡིན་པའི་གསང་བ་ལ་བསྲེ་ལྷད་བྱ་བའི་གཞི་རྒྱུད་མཚན་ཉིད་པ་གཅིག་ཡོད་པའང་སྲིད། སྤྱི་རྒྱུད་ཁ་འཐོར་བའི་ལུང་མང་པོ་དང༌། མདོ་སྡེའི་ལུང་མང་པོ་བྲིས་འདུག་པས་ཐམས་ཅད་བོད་ཀྱིས་བྱས་པའང་མ་ཡིན། མཚམས་སྦྱོར་ལྡན་དང་ག༷ཅིག་ཏུ་མང་པོ་བཞུགས་འདུག དེའི་རྒྱུ་མཚན་གྱི་གཙོ་བོ། བཛྲ་དྷྲྀཀ་ལ་སོགས་པའི་སྔགས་ཀྱི་བཏུ་བ་རྣམས་རྒྱ་གར་སྦྱོར་ཚུལ་རྒྱུས་མེད་པར། བོད་ཀྱི་ལུགས་སུ་བྱས་འདུག གཞན་ཡང་ཚིག་གི་སྦྱོར་བ་བཏགས་པ་མང་པོ་གདའ། སྤྱིར་རྒྱུད་ཡང་དག་པ་ལྷད་མེད་ཀྱི་བཀའ་བསྟན་བཅོས་རྣམས་ལ། འདྲིས་པ་བྱས་ཙ་ན་ལྷད་ཅན་རྣམས་མངོན་མཚན་དུ་རྗེན་གཅེར་འོང་རྒྱུ་ཞིག་མཆེ། དེ་ལྟར་ཁྱེད་ཀྱིས་དྲིས་པའི་ལན་བརྗོད་པའི། །དགེ་བས་མ་ལུས་འགྲོ་བའི་མ་རྟོགས་དང༌། ། ལོག་རྟོག་ཐེ་ཚོམ་དྲྭ་བ་རྣམས་བསལ་ནས། །ཤེས་བྱའི་གནས་ལ་བློ་གྲོས་རྒྱས་གྱུར་ཅིག །མེ་མོ་ཡོས་བུའི་ལོ། སྨིན་དྲུག་ཟླ་བའི་ཉི་ཤུ་བདུན་གྱི་ཉིན་པར་འདམ་གྱི་སའི་ཆ་གད་སྐྱ་ཞེས་བྱ་བར་འཕགས་པས་སྦྱར་བའོ།། །།དགེའོ།། །།༄༅། །དབང་ཕྱུག་འབུམ་གྱི་དྲིས་ལན་ནོ། ། ༄༅། །དྲིས་པའི་ལན་རྣམ་པར་ངེས་པ་ཞེས་བྱ་བ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །གང་གི་མཁྱེན་བརྩེ་ཕུལ་བྱུང་ཞིང༌། །མཐུ་དང་ཕྲིན་ལས་མཐའ་ཡས་པས། །རྟག་པར་གཞན་གྱི་དོན་མཛད་པའི། །འགྲོ་བའི་བླ་མ་ལ་ཕྱག་འཚལ། །བློ་གསལ་བླ་མ་ལ་གུས་པའི། །དབང་ཕྱུག་འབུམ་ཞེས་བྱ་བ་ཡིས།། བསམ་པ་དགེ་བས་དྲིས་པའི་ལན། །དྲི་མེད་ལུང་བཞིན་འདིར་བཤད་བྱ། ། ཐུབ་པ་བྱང་ཆུབ༷་སེམས་དཔ༷འ་སངས་རྒྱས་པའི། །ས་ཡི་མཚམས་ནི་གང་ལ་བཞེད། ། ཤཱཀྱ་ཐུབ་པ་སངས་རྒྱས་པའི། །དུས་ནི་བསྐལ་པ་གྲངས་མེད་སྟོན།

།འདིར་ནི་ཚེ་ལོ་བརྒྱ་པ་ལ། ། བྱང་ཆུབ་བརྙེས་པ་སྤྲུལ་པ་ཡིན། ། ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་ཕུང་པོའི་ཚད་གང་ཡིན༑ ༑ རྗོད་བྱེད་རབ་བྱེད་འདུས་པ་ཡི། །བརྗོད་བྱའི་རྣམ་གྲངས་མང་སྟོན་པའི། ། ངག་རྒྱུན་གཅིག་གིས་བསྡུས་པའི་གཞུང༌། །ཕུང་པོ་ཉིད་ཡིན་དེ་ཡི་ཚད། །གཅིག་ཏུ་ངེས་པ་ཡོད་མ་ཡིན། །སྤང་བྱ་ཉོན་མོངས་གསུམ་སྤོང་ཞིང༌། །བརྗོད་བྱ་བསླབ་པ་གསུམ་སྟོན་པའི། །རྗོད་བྱེད་སྡེ་སྣོད་རྣམ་པ་གསུམ། །སོ་སོ་བ་དང་སྤྱིར་སྟོན་པ ༑ ༑ བརྒྱན་ཁྲི་བཞི་སྟོང་ཡོད་ཅེས་གྲགས། ། སྔགས་དང་ཕ་རོལ་ཕྱིན་པ་ཡི། །ལམ་དང་འབྲས་བུའི་ཁྱད་པར་གང༌། ། བྱང་ཆུབ་སེམས་ཀྱི་གཞི་བརྟན་ནས། །སྟོང་ཉིད་སྙིང་རྗེའི་ལམ་གྱིས་ནི། །སྤངས་རྟོག་ཕུན་ཚོགས་བཅུ་གཅིག་པ། །སྒྲུབ་པ་ཕ་རོལ་ཕྱིན་པའི་ལུགས ༑ ༑ སྨིན་བྱེད་དབང་གིས་གཞི་བཟུང་ནས། །རིམ་གཉིས་ཡན་ལག་བཅས་པ་ཡིས། །སྤངས་རྟོགས་བདེ་ཆེན་བཅུ་གསུམ་པ། །སྒྲུབ་པ་སྔགས་ཀྱི་རྣམ་གཞག་ཡིན ༑ ༑ བསྐལ་བཟང་སངས་རྒྱས་ཐམས་ཅད་ཀྱིས། །སྔགས་ཀྱི་ཐེག་པ་གསུངས་ལགས་སམ། ། བསྐལ་བཟང་སངས་རྒྱས་ཐམས་ཅད་ཀྱིས། །གདུལ་བྱ་མཆོག་ལ་གསང་སྔགས་གསུངས ༑ ༑ མཚན་བརྗོད་དགོངས་པ་དེ་ཉིད་ཡིན། །ཐུན་མོང་བ་ཡི་འཁོར་རྣམས་ལ ༑ ༑ ཤཱཀྱ་ཐུབ་པ་ཁོ་ནས་གསུངས། །གསང་འདུས་དགོངས་པ་འདི་ཡིན་ནོ། ། རྒྱུད་སྡེ་མི་ཡི་ཡུལ་འདིར་ནི། །དར་ལུགས་མདོར་བསྟན་ཇི་ལྟར་ལགས། ། གདུལ་བྱའི་སྐལ་བའི་དབང་བཞིན་དུ། ། སྔ ོན་ཚེ་ཐུབ་པས་སྤྲུལ་པ་ཡི། །དཀྱིལ་འཁོར་མངོན་པར་སྤྲུལ་མཛད་ནས། །ལྷ་དང་གྲུབ་པ་རིག་འཛིན་དང༌། །མཁའ་འགྲོ་སོགས་ལ་གསང་བར་བཤད། །དེ་དག་རྣམས་ཀྱིས་སྐལ་ལྡན་གྱི། །མི་རྣམས་ལ་ནི་སོ་སོ་ཡི། ། སྐ ལ་བ་ཇི་བཞིན་སྨིན་བྱས་ནས། །རྒྱུད་དང་མན་ངག་སོ་སོར་གསུངས། །དེ་དག་རྣམས་ལས་རབ་བརྒྱུད་ནས། །མི་ཡི་ཡུལ་དུ་གསལ་བར་གྱུར། །འདི་ཡི་དབྱེ་བ་དཔག་མེད་ཕྱིར། །འདི་ཉིད་དོ་ཞེས་སུས་བརྗོད་སྤོབས། །དེ་ལྟ་མོད་ཀྱི་བླ་མེད་ཚུལ

༑ ༑ ཕལ་ཆེར་ནུབ་ཕྱོགས་ཨུ་རྒྱན་དུ། །ཨིནྡྲ་བྷཱུ་ཏིས་གསལ་བར་བྱས། །རྒྱུད་ སྡེ་འོག་མ་ཕལ་ཆེ་བ། །འཕགས་པའི་ཡུལ་གྱི་ཤར་ལྷོ་རུ། །རབ་གསལ་ཟླ་བ་ཞེས་བྱ་བ། །རྒྱལ་པོ་མཆོག་གིས་གསལ་བར་བྱས། །ཙེ་ལུ་པ་ལ་སོགས་པ་ཡིས།། ཤམྦྷ་ལ་ལ་སོགས་པ་རུ། །འཕགས་པ་རྣམས་ལས་ཐོས་པའི་ཚུལ། །ཀུན་ཏུ་གསལ་བར་བྱས་པའང་ཡོད། ། སེམས་ཅན་དཔག་མེད་གྲོལ་གྱུར་ཀྱང༌། །འཁོར་བ་འཕེལ་འགྲིབ་མེད་པ་ཅི། ། ཕྲི་དང་བསྣན་པ་འཕེལ་འགྲིབ་བཅས། །ཚད་ལྡན་པ་ལ་འཐད་པ་སྟེ། ། སེམས་ཅན་གྲངས་ལ་ཚད་མེད་ཕྱིར། །གྲོལ་བས་ཉུང་བར་ག་ལ་འགྱུར། །སྲིད་པ་བར་དོ་བརྫུས་ཏེ་སྐྱེ། །སྐྱེ་འགྱུར་ལས་ཀྱི་གཞན་དབང་སྟེ། །དེ་ཡི་བག་ཆགས་སྔར་སད་ཕྱིར། །གང་དུ་སྐྱེ་འགྱུར་བྱད་གཟུགས་ཅན། །གལ་ཏེ་གང་ཟག་གཞན་གྱི་མཐུས། །སྐྱེ་བ་ཡོངས་སུ་བསྒྱུར་བྱེད་ན། །གང་དུ་བསྒྱུར་བ་དེ་གཟུགས་སུ། ། དེ་ཡང་ཡོངས་སུ་འགྱུར་བ་ཅན། །དུས་ནི་ཕལ་ཆེར་ཞག་བདུན་ནོ། །བདུན་ཕྲག་བདུན་པའང་ཡོད་ཅེས་གྲགས། །ལས་ཀྱི་འཕེན་པ་དྲག་ཞན་གྱིས། །མཚམས་མེད་པའང་འབྱུང་འགྱུར་ཞིང༌། །ལོ་དང་བསྐལ་པར་གནས་པར་བཤད། །དེ་ཕྱིར་གཅིག་ཏུ་ངེས་པ་མེད། ། ཚེ་འདིའི་འཁྲི་བ་གཅོད་པའི་ཐབས། །ཉམས་མྱོང་ལག་ལེན་ཇི་ལྟར་བདེ། ། སྡུག་བསྔལ་བ་ལ་སྡུག་བསྔལ་དང༌། །སྟོང་པ་ཉིད་ལ་སྟོང་ཉིད་དང༌། །བདེ་བ་ལ་ནི་བདེ་བའི་རྒྱུར། །ཤེས་ན་ཚེ་འདིའི་འཁྲི་བ་ཅི། ། བཀའ་རྒྱུད་བླ་མའི་ཞབས་ཏོག་ཏུ། །ཚུལ་ལུགས་ཇི་ལྟར་སྤྱད་ན་འགྱུར། ། ནུས་པ་ཡོད་ན་ཆོས་བཞིན་དུ། །གཞན་དོན་བརྩོན་པས་བསྟན་པའི་རྒྱུན། །གནས་པར་བྱེད་པ་བླ་མ་དང༌། །རྒྱལ་བ་མཉེས་བྱེད་དང་པོ་ཡིན ༑ ༑ གཞན་དོན་སྒྲུབ་པའི་མཐུ་དམན་ན། །སྒྲུབ་ལ་བརྩོན་པས་རང་དོན་ལ། ། གཞོལ་བ་མཉེས་བྱེད་གཉིས་པ་སྟེ། །ཟང་ཟིང་མཆོད་པ་གསུམ་པ་ཡིན། ། དབེན་པར་ཉམས་ལེན་བྱེད་པ་དང༌། །འཆད་ཉན་བྱེད་པ་གང་ཁྱད་འཕགས། ། དང་པོ་སྒྲོ་འདོགས་གཅོད་པ་དང༌། །གཞན་དོན་བསྒྲུབ་ན་ཉན་བཤད་བྱ། །ཕྱིས་ནས་རྟོགས་པ་བསྐྱེད་པ་དང་

༑ ༑ རང་གི་དོན་ལ་སྒྲུབ་པ་མཆོག ཁྱོད་དང་ཁྱོད་འདྲ་གང་ཡིན་པས། །སྒྲུབ་ལ་ནན་ཏན་བྱ་བར་རིགས། ། བསམ་གཏན་བཟླས་སྒོམ་བྱ་བ་དང༌། །གཞུང་ལུགས་བལྟས་པ་བོགས་གང་ཆེ། ། དངོས་གཞི་བསམ་གཏན་བཟླས་བརྗོད་བརྩོན། །སྐྱོ་དང་ཐེ་ཚོམ་བསལ་བ་དང༌། །དད་དང་ངེས་ཤེས་བསྐྱེད་པའི་ཕྱིར། །བར་སྐབས་དག་ཏུ་གཞུང་ལུགས་བལྟ། ། མདོ་སོགས་ཁ་ཏོན་བྱེད་པ་དང༌། །སྔགས་ཀྱི་བཟླས་པའི་ཁྱད་པར་གང༌།། ཀློག་པ་དང་ནི་ཁ་ཏོན་བས། །བཟླས་བརྗོད་ཕན་ཡོན་ཆེ་བར་གསུངས། ། རྩེ་གཅིག་སྒྲུབ་པ་བྱེད་པ་ལ། །ལམ་མཆོག་བགྲོད་ཚུལ་གང་གིས་བདེ། ། དམ་ཚིག་སྡོམ་པའི་གཞི་བརྟན་ཞིང་ ༑ ༑ བསྐྱེད་པའི་རིམ་པ་མཉམ་གཞག་ནས། །རྗེས་ཐོབ་བདག་གཞན་ལྷར་རིག་པས། །ལོངས་སྤྱོད་པ་ཡི་མཆོད་པས་མཆོད། ། སྔ གས་ཀྱིས་རྒྱལ་བའི་ཐུགས་བསྐུལ་ཞིང༌། །དགེ་ཀུན་གཞན་གྱི་དོན་དམིགས་ནས། །སྨོན་ལམ་བཟང་པོས་ཡོངས་བསྒྱུར་ན། །རྒྱ་ཆེན་སྒྲུབ་པའི་རིམ་པ་སྟེ། །རང་སེམས་གདོད་ནས་རྣམ་དག་པ། །བླ་མའི་ཐུགས་དང་གཉིས་མེད་པར། །ཤེས་ན་རྟག་ཏུ་མཉམ་འཇོག་པ།། ཟབ་མོ་བསྒྲུབ་པའི་རིམ་པ་ཡིན། །ལུས་ལ་གནད་དུ་བསྣུན་པའི་ཐབས། །ཤིན་ཏུ་ཟབ་མོ་ཡོད་མོད་ཀྱི། །སྒྲུབ་པར་དཀའ་ཞིང་གེགས་མང་ཕྱིར། །རེ་ཞིག་མོས་པ་ཙམ་དུ་བྱ། ། ལམ་ལ་འབད་པར་བྱེད་པའི་ཚེ། །དགེ་སྦྱོར་ཁྲིགས་ཆགས་ཇི་ལྟར་བགྱི། ། ཐོ་རངས་རླུང་སེམས་དྭངས་པའི་ཕྱིར། །ཟབ་མོ་ཏིང་འཛིན་བསྒོམ་པར་བྱ། །ལངས་ནས་ཁྲུས་སོགས་སྔོན་འགྲོ་བས། །ཡན་ལག་བདུན་པས་རྒྱུད་སྦྱངས་ནས། །ཆོས་བཞིན་ཁ་ཟས་ལེགས་སྤྱད་དེ། །ཉིན་པར་ཁ་ཏོན་བཟླས་བརྗོད་དང༌། །གཏོར་མ་ཆུ་སྦྱིན་ལ་སོགས་པ། །གཙོ་བོར་ལུས་ངག་དགེ་སྦྱོར་བྱ། །སྲོད་ལ་ཐུབ་པས་བདུད་བཏུལ་ཕྱིར། །སྲུང་བའི་འཁོར་ལོ་བརྟན་བསྒོམས་ནས། །རིམ་གཉིས་བཟླས་བཅས་སྔོན་འགྲོ་བས། །མདུན་གྱི་ཏིང་འཛིན་དཀྱིལ་འཁོར་ལས། །དབང་བསྐུར་རིན་ཆེན་བླང་བར་བྱ། །ཉལ་བའི་རྣལ་འབྱོར་དང་འབྲེལ་བའི། །འཆི་ཁ་མ་ཡི་གདམས་ངག་ནི།

།གཉིད་ལོག་ཚེ་ན་བསྒོམ་བྱ་ཞིང༌། །འདུན་པ་སྔོན་དུ་འགྲོ་བ་ཡིས། །རྨི་ལམ་ནའང་ཆོས་རྣམས་ཀུན། །རྨི་ལམ་ཉིད་དུ་ཤེས་བྱ་ཞིང༌། ། དེ་ཡང་ལྷ་དང་བླ་མ་དང༌། །བདག་ཉིད་རྗེས་སུ་དྲན་པར་བྱ། །སད་པའི་ཚེ་ན་འོད་གསལ་ལས།།ཟུང་འཇུག་ཆེན་པོར་ལྡང་བར་བྱ། །དུས་རྣམས་ཀུན་ཏུ་བླ་མ་དང༌།། འབྲལ་མེད་ལམ་གྱི་སྙིང་པོ་ཡིན། །ཉམས་སུ་བླང་བའི་རིམ་པ་འདིས། །རྣལ་འབྱོར་དུས་ཀུན་འདའ་བར་བྱ། ། བསྐྱེད་རིམ་རྣམ་རྟོག་ཡིན་པས་ན། །འཆིང་འགྱུར་བྱ་བ་ཇི་ལྟར་ལགས༑ ༑ བསྐྱེད་རིམ་རྟོག་པ་ཡིན་མོད་ཀྱི། ཁྱེའུས་ཁྱེའུ་འབྱིན་པ་བཞིན། །རྟོག་པས་རྟོག་པ་སེལ་བའི་ཕྱིར། །གྲོལ་བའི་ཐབས་ཀྱི་མཆོག་ཡིན་ནོ། ། རིག་པའི་དབང་ལྔ་དབང་རྫས་ལ། །མཚོན་བྱ་སོ་སོ་ཇི་ལྟར་སྦྱོར། ། རིག་པའི་དབང་ལྔ་བསྐུར་བའི་རྗེས། །ཡེ་ཤེས་ལྔ་ཡི་མཚོན་བྱེད་ཡིན། །འདི་ཡི་རྒྱུ་མཚན་མང་ཡོད་ཀྱི། །མདོར་བསྡུས་དེ་ཙམ་ཤེས་པར་གྱིས། ། རྒྱལ་བ་རིགས་ལྔར་གསུངས་པ་ནི། །ལོངས་སྐུའམ་སྤྲུལ་སྐུ་གང་དུ་བཞེད།། ཡེ་ཤེས་ལྔ་ནི་མཚོན་པའི་ཕྱིར། །རིགས་ལྔ་མཆོག་ནི་སྤྲུལ་པ་སྟེ། །གདུལ་བྱ་མཆོག་གི་ངོ་བོར་སྣང༌། །ལོངས་སྐུར་བཤད་པ་མཆོག་ལ་དགོངས༌། ། རིགས་ལྔ་ཆོས་གོས་གཙུག་ཏོར་ཅན། །འདི་འདྲ་གསུངས་པ་བདོག་ལགས་སམ། ། རིགས་ལྔ་དགེ་སྦྱོང་ཆ་ལུགས་ སུ ༑ ༑ དམ་པའི་གསུང་ལས་འབྱུང་བ་མཐོང༌། །ལུང་ལས་བཤད་པ་ངས་མ་མཐོང་ ༑ ༑ འོན་ཀྱང་དེ་ཉིད་བསྡུས་པ་ལས། །སངས་རྒྱས་བྱང་ཆུབ་སེམས་དཔའ་རྣམས། །ཇི་ལྟར་དགའ་བའི་སྐུ་དང་ནི། །ཆ་ལུགས་ཅན་ཞེས་གསུངས་པའི་ཕྱིར། །དགེ་སྦྱོང་ཚུལ་ལའང་འགལ་བ་མེད། ། དམ་པ་རིགས་བརྒྱའི་རྣམ་དབྱེ་ནི། ། མདོར་སྡུས་དབྱེ་ལུགས་གང་གིས་བྱེད། ། སངས་རྒྱས་རིགས་ལྔ་རེ་རེ་ཡང༌། །ཡེ་ཤེས་ལྔ་ལྔའི་བདག་ཉིད་ཅན། །ཡེ་ཤེས་རེ་རེ་གཞན་དོན་གྱིས། །དབྱེ་ན་ཚད་མེད་བཞི་བཞི་པོ། །དེ་ཕྱིར་དེ་དག་རིགས་རྣམས་བརྒྱ། །འདི་ནི་འབྲས་བུའི་དབྱེ་བ་སྟེ། །རྒྱུ་དང་ལམ་ཡང་འདིས་དཔྱད་བྱ།

།ཞི་བའི་ལྷ་ནི་བཞི་བཅུ་གཉིས། ཁྲོ་བོ་ལྔ་བཅུ་རྩ་བརྒྱད་ལ། །དམ་པ་རིགས་བརྒྱ་ཡིན་ནོ་ཞེས། །རྙིང་མ་བ་རྣམས་སྨྲས་མོད་ཀྱི། ། འཕགས་པའི་ཡུལ་ནས་བྱུང་བ་ཡི། །རྒྱུད་སྡེ་རྣམས་ལ་དེ་མ་གྲགས། ། རྒྱལ་བའི་རྣམ་འཕྲུལ་གཅིག་ཉིད་ལ། །ལྷ་རྣམས་དངོས་གྲུབ་ཉེ་རིང་ཅི། ། རྒྱལ་བའི་རྣམ་འཕྲུལ་གཅིག་ཉིད་ལ།། རྣམ་པའི་རྟེན་ཅིང་འབྲེལ་འབྱུང་དང༌། །སྒྲུབ་པོའི་ལས་ཀྱི་དངོས་གྲུབ་ལ། །ཉེ་རིང་འབྱུང་ཞིང་དེ་ཡང་ནི། །ཐུན་མོང་ལྷ་ལ་སྒྲོལ་མ་དང༌། །ཐུན་མོང་མིན་ལ་བདེ་བའི་མཆོག །ཤིན་ཏུ་བསྒྲུབ་ཐག་ཉེའོ་ཞེས། །བླ་མ་མཆོག་གི་གསུང་ལས་བྱུང༌། ། སྒྲོལ་མ་ལྟ་བུའི་སྒོམ་བཟླས་དང༌། །བདེ་དགྱེས་དངོས་གྲུབ་ཁྱད་པར་ཅི། ། སྒྲོལ་མ་ལ་སོགས་ཐུན་མོང་གི །དངོས་གྲུབ་སྒྲུབ་པའི་ལྷ་རུ་གསུངས། །དགེས་རྡོར་བདེ་མཆོག་ལ་སོགས་པ ༑ ༑ མཆོག་གི་གོ་འཕང་ཐོབ་བྱེད་ཡིན། ། ཕྱག་མཚན་བརྒྱད་ནི་དབང་ཕྱུག་བརྒྱད། །དེ་བརྒྱད་ངོས་འཛིན་ཇི་ལྟར་ལགས། ། དབང་ཕྱུག་བརྒྱད་ནི་ཟླ་གྲགས་ཀྱིས། །རྣམ་གཞག་གཞན་དུ་བཤད་མོད་ཀྱི། །ཕྱག་མཚན་བརྒྱད་ཀྱི་དག་པ་ནི། །མི་ཐུབ་ཟླ་བའི་ཞལ་སྔ་ནས། །ས་ནི་དང་པོ་ནོར་སྦྱིན་མཐའ། །ཞེས་གསུངས་དོན་ནི་འབྱུང་བཞི་དང་ ༑ ༑ ཉི་ཟླ་ཚེ་དང་ནོར་རྣམས་ལ། །དབང་བསྒྱུར་བརྒྱད་ནི་དབང་ཕྱུག་གོ ། བདག་གནས་རྣལ་འབྱོར་གསུམ་གསུངས་པའི། །བདག་དང་རྣལ་འབྱོར་ཁྱད་པར་གང༌། ། བདག་གནས་རྣལ་འབྱོར་གསུམ་གསུངས་པ། །བདག་ནི་སྒྲུབ་པོ་ཉིད་ཡིན་ཏེ། །རྣལ་འབྱོར་ཏིང་འཛིན་ཉིད་དུ་འདོད། །ཏིང་འཛིན་བསྐྱེད་པའི་གེགས་བསལ་ཕྱིར། །རྣལ་འབྱོར་བསྲུང་བར་གསུངས་པ་ཡིན། །གནས་ནི་གང་དུ་བསྒྲུབ་པའི་ཡུལ། ། ལྷ་ཡི་དམིགས་པ་མི་གསལ་ན། །ཐབས་ཚུལ་གང་གིས་གསལ་བ་ཡིན། ། ལྷ་ཡི་དམིགས་པ་གསལ་བའི་ཐབས། ། སྤྱན་སོགས་སྐུ་ཡི་ཆ་ཤས་ལ། །གོམས་པར་བྱས་ནས་སློབ་པ་དང༌། །བྲིས་པ་ལ་སོགས་མེ་ལོང་ལ། །ཤར་བའི་གཟུགས་བརྙན་ལ་དམིགས་ཏེ། །དེ་དང་འདྲ་བར་སྒོམ་པ་ཡིན། །རིམ་གྱིས་དམིགས་པ་གསལ་བར་འགྱུར།

།རྒྱས་པར་གཞན་ལས་ཤེས་པར་གྱིས། ། དབེན་པར་སྐྱོ་བ་སྐྱེ་པ་ན། །ཚུལ་ལུགས་ཇི་ལྟར་སྤྱད་པར་བགྱི། ། སྙིང་རྗེ་བདེ་བ་སྒོམ་པ་དང༌། ཁ་ན་མ་ཐོ་མེད་པ་ཡི། །འདོད་པའི་ཡོན་ཏན་སྤྱོད་པ་དང༌། ། ཆོས་ཀྱི་གཏམ་དང་མདོ་སོགས་ལ། །བལྟ་བས་སྐྱོ་བ་བསལ་བར་བྱ། །ཇི་ལྟར་འོས་པའང་རང་གིས་དཔྱད། ། ནད་དང་ཟུག་རྔུས་ཉེན་པ་ལ། །གཉེན་པོ་ཉམས་ལེན་ཇི་ལྟར་ཡིན།། ནད་དང་ཟུག་རྔུ་གློ་བུར་གྱི། །ཉོན་མོངས་རྣམས་ཀྱི་གཉེན་པོར་ནི། །སྟོང་ཉིད་ཏིང་འཛིན་མཆོག་ཡིན་ཞེས། །ལྷག་བསམ་བསྟན་པའི་མདོ་ལས་གསུངས། ། འཆི་བས་འཇིགས་པའི་རྟགས་བྱུང་ན། །ཉམས་ལེན་ཚུལ་ལུགས་གང་གིས་བདེ། ། རང་ལུས་ལྷ་ཡི་གྲོང་ཁྱེར་ནས། །བླ་མ་རིགས་ཀྱི་བདག་པོ་ཡི། །སྐུ་ཡི་གཞལ་ཡས་ཡིད་འོང་བར། ། སྙྀང་པོ་ཆུ་སྐྱེས་གདན་སྟེང་དུ། ། གློ ག་གི་ཚུལ་གྱིས་རབ་འཇུག་ཅིང༌། །དབྱིངས་ལས་ཡེ་ཤེས་ཇི་བཞིན་དུ། ། སྐ ར་མདའི་ཚུལ་གྱིས་འདྲེས་གྱུར་ནས། །མི་རྟོག་ངང་ལ་མཉམ་འཇོག་པ། །དུས་རྣམས་ཀུན་ཏུ་བསྒོམ་པར་བྱ། །གོམས་ནས་ཉིང་མཚམས་སྦྱོར་ཚེ་ཙ༷མ། །འདི་ཡི་༷ཤེས་པ་འཆི་བ་དང༌། །གཤིན་རྗེའི་འཇིགས་པ་གྱི་ན་ཡིན། ། ཐེག་པ་དམན་ལ་ཞུགས་པ་ཡིས། །སངས་རྒྱས་གེགས་སུ་རྟག་འགྱུར་རམ། ། ཐེག་པ་ཆེ་ལས་བློ་ལོག་ནས། །ཐེག་དམན་ཁོ་ནར་ཞུགས་གྱུར་ན། །ཇི་སྲིད་དེ་ལས་མ་ལོག་པ ༑ ༑ དེ་སྲིད་དེ་ཡི་གེགས་སུ་འགྱུར། །མཐར་ཐུག་འཕགས་པ་གཉིས་ཀ་ཡང༌། ། སངས་རྒྱས་ཉིད་དུ་འགྱུར་རོ་ཞེས། །དམ་ཆོས་པདྨ་དཀར་ལ་སོགས། །ངེས་པའི་དོན་གྱི་མདོ་ལས་འབྱུང༌། །སོ་སོ་ཐར་པའི་སྡོམ་པ་སོགས། །ཐེག་ཆེན་ལམ་གྱི་ཡན་ལག་ཏུ། །བྱེད་ན་དེ་ཡི་གྲོགས་སུ་འགྱུར། །ཕལ་ཆེར་ཀུན་སློང་དབང་ཡིན་ནོ ༑ ༑ དམིགས་མེད་སྙིང་རྗེ་ཆེན་པོ་དེ། །དུས་ཚོད་གང་ལ་སྐྱེ་བར་འགྱུར། ། དམིགས་མེད་སྙིང་རྗེ་མཚན་ཉིད་པ། །རབ་དགའི་ས་ལ་སྐྱེ་བར་བཤད། །ཆ་མཐུན་ད་ལྟ་འབྱུང་བའང་སྲིད ༑ ༑ མཐར་ཕྱིན་སངས་རྒྱས་འབའ་ཞིག་ལགས། ། རྒྱལ་བའི་སྐུ་གསུམ་རྣམ་གཞག་ཇི་ལྟར་བསྡུ།

།དམིགས་མེད་སྙིང་རྗེ་ཇི་ལྟར་བཞེད་པ་ལགས། ། ཆོས་སྐུ་རྒྱལ་བའི་རང་བཞིན་ཏེ། ། ལོངས་སྐུ་ཚོགས་གཉིས་རྫོགས་པའི་འབྲས། །སྤྲུལ་སྐུ་དེ་ཡི་རྣམ་འཕྲུལ་ཡིན། ། མི་འདྲའི་རྣམ་གཞག་བཤད་པ་མང༌། །ཚུལ་ཁྲིམས་བྱང་སེམས་དམ་ཚིག་གསུམ།། གཞི་ཡིན་ཕྱིར་ན་བརྟན་པར་བྱ། །དད་དང་སྙིང་རྗེ་སྨོན་པ་གསུམ། ། སྔོ ན་འགྲོ་ཡིན་ཕྱིར་སྔོན་དུ་྄བསྒོམ། །ལྷ་དང་བླ་མ་རང་རིགས་གསུམ། །དངོས་གཞི་ཡིན་ཕྱིར་མཉམ་པར་བཞག །བསྔོ་བ་སྨོན་ལམ་རྗེས་དྲན་གསུམ། །མཇུག་སྡུད་ཡིན་ཕྱིར་མཇུག་ཏུ་བྱ། །སྒྱུ་མ་སྟོང་ཉིད་ཟུང་འཇུག་གསུམ། ཁྱབ་བྱེད་ཡིན་ཕྱིར་ཀུན་རྒྱས་གདབ། །གསུམ་ཚན་ལྔ་རུ་སྤེལ་བ་ཡི། །ཆོས་ཚུལ་བཅུ་དང་ལྔ་ཕྲག་གཅིག །རྗེས་སུ་སློབ་པའི་གང་ཟག་ལ། །ནོར་གྱི་སྙིང་པོ་བྱིན་པ་ཡིན། །དེ་ལྟར་ཁྱེད་ཀྱིས་གང་ལ་དྲིས་པའི་ལན། །དྲི་མེད་ལུང་གི་ཚུལ་བཞིན་བཤད་པ་ཡི། །དགེ་བ་གང་དེས་འགྲོ་བ་མ་ལུས་པ། །ཆོས་ཀྱི་རྒྱལ་པོའི་གོ་འཕང་ཐོབ་པར་ཤོག །འདན་གྱི་ཡུལ་དུ་སྐྱེས་པའི་བློ་གསལ་བའི་དགེ་སྦྱོང་དབང་ཕྱུག་འབུམ་ཞེས་བྱ་བས་དྲིས་པ་ལ

༑ འཕགས་པས་ལན་དུ་བཏབ་པའི་རབ་ཏུ་བྱེད་པ་ཤིང་ཕོ་བྱི་བའི་ལོ། སྟོན་ཟླ་ར་བའི་ཚེས་ཉི་ཤུ་གཅིག་ལ་མཚལ་མདོར་སྦྱར་བའི་ཡི་གེ་པ་ནི་ཨ་ཙ་རའོ། ། འདིར་གསང་སྔགས་ཀྱི་ཚུལ་གཙོ་ཆེར་འབྱུང་བས། དབང་མ་ཐོབ་པ་ལ་བསྟན་པར་མི་བྱའོ། །རྟག་ཆད་འཁྱོག་པོའི་ལམ་ལ་མི་གཟིགས་ཤིང༌། །འཆད་རྩོད་རྩོམ་པའི་ཁུར་གྱིས་ངལ་བ་སྤངས། །མི་ཤེས་འདམ་བུའི་ཚལ་རྣམས་རླག་བྱེད་པའི། ། རྣམ་དཔྱོད་གཉིས་འཐུང་དབང་པོའི་བཞོན་པ་དེ། །འདི་བྲིས་དགེ་ལས་འགྲོ་ལ་མྱུར་ཐོབ་ཤོག །དགེའོ།། །།༄༅། །གཏོར་མའི་དེ་ཉིད་བརྒྱད་པ་བཞུགས་སོ། ། ༄༅། །བླ་མ་དམ་པ་རྣམས་ལ་ཕྱག་འཚལ་ལོ། །གཏོར་མའི་དེ་ཉིད་བསྟན་པར་བྱ། གཏོར་མ་ནི་སྡེ་སྣོད་གསུམ་དང༌། རྒྱུད་སྡེ་བཞི་ནས་གསུངས་པ་ཡིན་ཏེ། འདུལ་བ་ནས་གཙང་སྦྲ་ལེགས་པར་བྱ་བ་དང༌། བདེན་པ་བདར་བ་དང་ ༑ ཆོས་བཤད་གསུང༌། མདོ་སྡེ་ནས་སྔགས་དང་ཕྱག་རྒྱ་ཁོ་ནས་འབུལ་བར་གསུངས། མངོན་པ་ནས་མགྲོན་གྱི་བྱེ་བྲག་དང༌། བྱ་ཐབས་རྣམས་གསུངས་ཏེ། དེ་ཡང་ཁ་འབར་མའི་གཟུངས་སྔགས་ལ་སོགས་པ་མདོ་སྡེ་མང་པོ་ནས་གསུངས། རྒྱུད་སྡེ་བཞི་ནས་སྔགས་དང་ཕྱག་རྒྱས་གཏོར་མ་འབུལ་བ་མ་གསུངས་པ་མེད་དེ། ཀྱེ་རྡོ་རྗེ་དང༌། བདེ་མཆོག་དང༌། གསང་འདུས་དང༌། རྣལ་འབྱོར་བླ་ན་མེད་པའི་རྒྱུད་ནས་སྔགས་གསུངས་པ་དང༌། རྣལ་འབྱོར་གྱི་རྒྱུད་དང༌། བྱ་བའི་རྒྱུད་དང༌། སྤྱོད་པའི་རྒྱུད་དང༌། ཕྱག་ན་རྡོ་རྗེ་དབང་བསྐུར་བའི་རྒྱུད་དང༌། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་སིདྡྷི་ཀཱ་ར་ལེགས་པར་གྲུབ་པའི་རྒྱུད་དང༌། ཀྲི་ཡ་དཔུང་བཟང་གི་རྒྱུད་དང༌། རིག་པ་མཆོག་གི་རྒྱུད་དང༌། གནོད་སྦྱིན་གར་མཁན་གྱི་རྒྱུད་དང༌། དེ་རྣམས་ནས་ཕྱག་རྒྱ་ཁོ་ནས་འབུལ་བར་བསྟན་པ་དང༌། མདོ་རྒྱུད་ལ་ལ་ནས་ཏིང་ངེ་འཛིན་གྱིས་འབུལ་བ་གཙོ་བོར་བསྟན་ཏེ། དེ་ལྟར་བཀའ་ནས་ལེགས་པར་གསུངས་པ་དང༌། དེ་ནས་བཀའི་དགོངས་པ་བསྡུས་པ་དང་ ༑ བཀའི་དགོངས་པ་འགྲེལ་བ་དང༌།

བཀའི་དོན་བཤད་པ་དང༌། བཀའ་ཉམས་སུ་ལེན་པའི་ལག་ལེན་སྟོན་པ། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང༌། འཇམ་དབྱངས་དང༌། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་ཆེན་པོ་རྣམས་ཀྱིས་མཛད་པ་དང༌། དེའི་རྗེས་སུ་ཞུགས་པ་གྲུབ་ཐོབ་ས་ར་ཧ་དང༌། སློབ་དཔོན་ཀླུ་སྒྲུབ་དང༌། སློབ་དཔོན་ཛཱ་ཡ་སེ་ནས་ལེགས་པར་བསྟན་ནོ། །དེ་ལྟར་སྒྲུབ་པ་པོ་རྣམས་ཀྱིས་ཆོས་སྤྱོད་ཀྱི་ལག་ལེན་ནི་གཏོར་མ་ཡིན་ཏེ། གཏོར་མ་འདི་སློབ་དཔོན་པདྨ་ལ་སོགས་པ་གྲུབ་ཐོབ་རྣམས་ཀྱིས་མང་པོ་བཤད་ཀྱང༌། དོན་བརྒྱད་དུ་བསྡུས་ནས་བསྟན་ཏེ། ༈ དང་པོ་གཏོར་མའི་ཕན་ཡོན་བསྟན་པ་དང༌། རྒྱུ་མཚན་བསྟན་པ་དང༌། མགྲོན་བསྟན་པ་དང༌། གཏོར་མའི་དབྱེ་བ་བསྟན་པ་དང༌། ཉམས་སུ་ལེན་མཁན་གྱི་གང་ཟག་བསྟན་པ་དང་ ༑ གཏོར་མའི་རྫས་བསྟན་པ་དང༌། བྱིན་གྱིས་བརླབ་པ་བསྟན་པ་དང༌། དམ་ཚིག་བསྟན་པ་དང་བརྒྱད་དོ།། ༈ དང་པོ་གཏོར་མའི་ཕན་ཡོན་བསྟན་པ་ནི། གཏོར་མ་འདི་ལ་ཕ་རོལ་ཏུ་ཕྱིན་པ་དྲུག་ཚང་བ་དང༌། བསྡུ་དངོས་བཞི་ཚང་བ་དང་ ༑ སྡོམ་པ་གསུམ་ཚང་བ་དང༌། བར་ཆད་ཐམས་ཅད་སེལ་བ་དང༌། ཕྲིན་ལས་ཐམས་ཅད་ཀྱི་སྔོན་དུ་འགྲོ་བ་དང༌། ཕྲིན་ལས་མྱུར་དུ་སྒྲུབ་པ་དང༌། ཕྲིན་ལས་ཐམས་ཅད་མ་ཚང་བ་ཁ་སྐོང་བ་དང༌། ཚོགས་གཉིས་མྱུར་དུ་རྫོགས་ཤིང་བླ་ན་མེད་པའི་བྱང་ཆུབ་ཐོབ་པའི་ཕན་ཡོན་དང་བརྒྱད་དོ། །དེ་ལ་ཕ་རོལ་ཏུ་ཕྱིན་པ་དྲུག་ཚང་བ་ནི། དངོས་པོ་གཏོང་བས་སྦྱིན་པ། སེམས་ཅན་ལ་འཚེ་བ་མེད་ཅིང་གཙང་སྦྲ་དང་ལྡན་པས་ཚུལ་ཁྲིམས། དཀའ་བ་དང་དུ་ལེན་པས་བཟོད་པ། གཏོང་བས་བརྩོན་འགྲུས། གཏོང་བའི་དུས་ཏིང་ངེ་འཛིན་མ་ཡེངས་པས་བསམ་གཏན ༑ ཆོ་ག་ནོར་བ་མེད་ཅིང་འཁོར་གསུམ་ཡོངས་སུ་དག་པས་ཤེས་རབ་བོ། ། དེ་ནི་ཕ་རོལ་ཏུ་ཕྱིན་པ་དྲུག་ཚང་བའོ། །གཉིས་པ་བསྡུ་དངོས་བཞི་ཚང་བ་ནི། གཏོར་མ་མགྲོན་རྣམས་ལ་བསྔོས་པས་སྦྱིན་པ། མགྲོན་སོ་སོ་ལ་བསྟོད་པ་དེ་ངག་སྙན་པ། འདོད་པའི་དོན་ལ་གསོལ་བ་འདེབས་པ་དེ་དོན་སྤྱོད་པ།

འཁོར་གསུམ་ཡོངས་སུ་དག་པས་བསྔོ་བ་དེ་དོན་མཐུན་པའོ། །གསུམ་པ་སྡོམ་པ་གསུམ་ཚང་བ་ནི ༑ གཏོར་མའི་དུས་སུ་གཙང་སྦྲ་དང་ལྡན་པ་དང༌། སེམས་ཅན་ལ་གནོད་པའི་མི་དགེ་བ་མེད་པས་སོ་སོར་ཐར་པའི་སྡོམ་པ་དང༌། གཞན་དོན་དུ་གཏོང་བས་བྱས་ཆུབ་སེམས་དཔའི་སྡོམ་པ་དང༌། ལྷ་སྒོམ་སྔགས་ཀྱི་སྡོམ་པ་སྟེ་སྡོམ་པ་གསུམ་ཚང་བའོ། །བཞི་པ་བར་ཆད་སེལ་བ་ནི། གཏོར་མས་བདུད་བཞིའི་བར་ཆད་སེལ་ཏེ། གཏོང་བའི་དུས་སུ་སེམས་བསྐྱེད་ལ་སོགས་པའི་བསམ་པ་དེས་ཉོན་མོངས་པའི་བདུད་བཅོམ། ན་ཚ་དང་དུཿཁ་སེལ་ནུས་པས་ཕུང་པོའི་བདུད་བཅོམ ༑ བགེགས་རིགས་སྟོང་ཕྲག་བརྒྱད་ཅུའི་གནོད་པ་སྲུང་བས་ལྷའི་བུའི་བདུད་བཅོམ། ཚེ་སྲོག་སྤེལ་བར་ནུས་པས་འཆི་བདག་གི་བདུད་བཅོམ། དེའི་ལོ་རྒྱུས་ཀྱང༌། ཚེ་དང་ལྡན་པ་ཀུན་དགའ་བོས། བས་མཐའ་ཞིག་ཏུ་ཕྱིན་པས། ཡི་དྭགས་ཁ་ནས་མེ་འབར་བ་ཞིག་དང་འཕྲད་ནས། ཁྱོད་ད་ནས་ཞག་བདུན་ན་འཆི་བས་ངའི་ཟས་སྐལ་ཡིན་ཟེར་བས། ཀུན་དགའ་བོ་ཤིན་ཏུ་བྲེད་པས། བཅོམ་ལྡན་འདས་ལ་ཞུས་པས་བཅོམ་ལྡན་འདས་ཀྱིས་གཟུངས་སྔགས་གཟི་བརྗིད་ཚད་མེད་པའི་གཏོར་མ་གནང་ནས། གཏོར་མ་བཏང་བས་འཆི་བའི་འཇིགས་པ་ལས་བཟློག་པ་ལྟ་བུའོ། །ལྔ་པ་ཕྲིན་ལས་ཐམས་ཅད་ཀྱི་སྔོན་དུ་འགྲོ་བ་ནི། ཞི་བའི་ཕྲིན་ལས་ལ་ནད་གདོན་ཞི་བ་ལ་གཏོར་མ་དགོས་པ་དང༌། རྒྱས་པའི་ཕྲིན་ལས་ལ་ཚེ་དང་ལོངས་སྤྱོད་རྒྱས་པ་ལ་གཏོར་མ་དགོས་པ་དང༌། དྲག་པོའི་ཕྲིན་ལས་ལ་དགྲ་བགེགས་གང་སྒྲོལ་ཡང་གཏོར་མ་དགོས་སོ། །དྲུག་པ་གཏོར་མས་ལྷ་མཉེས་ནས་ཕྲིན་ལས་མྱུར་དུ་འགྲུབ། གཏོར་མ་མ་ཆག་པར་བཏང་ན། མི་མ་ཡིན་ཕྲ་མོ་རྣམས་ཀྱིས་དངོས་གྲུབ་སྣ་རེ་སྟེར་བ་ཡིན། རྣལ་འབྱོར་པ་ཀ་ད་རི་པ་བྱ་བས། གཏོར་མ་གཏོང་བའི་དུས་སུ་མི་མ་ཡིན་ཕྲ་མོ་མང་པོ་གླུ་ལེན་རྩེད་མོ་བྱེད་ཀྱིན་ཡོང་སྐད། ཕྱི་རེས་ཞིག་ཁོང་རྣམས་ངུ་ཡིན་བྱུང་སྐད། ཁྱེད་རྣམས་ཅི་ཉེས་བྱས་པས ༑ ཁྱོད་ཞག་བདུན་ནས་འཆི་བར་འདུག་པས་ངེད་རྣམས་ལ་གཏོར་མ་སྟེར་མི་མེད་ཟེར་སྐད།

རྣལ་འབྱོར་པས་འོ་ན་ཁྱོད་རྣམས་ལ་འཆི་བ་ཟློག་པའི་ཐབས་མེད་དམ་བྱས་པས། ཐབས་ཡོད་ཀྱིས་བདོག་པ་ཐམས་ཅད་ཐོང་ཞིག་ཟེར་རོ། ། ངེད་རྣམས་ཀྱིས་ཕྱིའི་རྒྱ་མཚོའི་འགྲམ་ནས་སྨན་ཆེན་པོ་ཞེས་བྱ་བའི་དངུལ་ཆུ་ཡོད་ཀྱི་ངེད་ཀྱིས་དེ་བླང་གིས་ཁྱེད་ཀྱིས་དེ་ལ་བཅུད་ལེན་གྱིས་ཤིག ཚེ་འཕེལ་བར་འགྱུར་རོ་ཞེས་ཟེར་བས། རྣལ་འབྱོར་པས་རྫས་ཀྱི་དངོས་པོ་ཡོད་ཚད་བཏང་ ༑ གཏོར་མ་ལ་བརྩོན་པར་བྱས་ཤིང་སྨན་ཆེན་པོའི་བཅུད་ལེན་བྱས་པས་ཚེ་འཕེལ་ཏེ། ལོ་ལྔ་བརྒྱ་འཕེལ་བར་གྱུར་ཏོ། །བདུན་པ་ཕྲིན་ལས་ཐམས་ཅད་ཀྱི་མ་ཚང་བ་ཁ་བསྐང་བར་འགྱུར་བ་ནི། སློབ་དཔོན་པདྨའི་ཞལ་ནས་གཟུངས་སྔགས་གཟི་བརྗིད་ཚད་མེད་པ་འདི་ལན་བདུན་བརྗོད་ན། ཆོ་ག་མ་ཚང་བ་ཐམས་ཅད་ཁ་བསྐང་བ་ཡིན། སྔགས་པས་མདོས་བཏང་བའི་དུས་སུ་ལན་བདུན་བརྗོད་ན་ཆོ་ག་མ་ཚང་བ་ཁ་སྐོང་བར་འགྱུར་བ་ཡིན་གསུང་སྐད། བསྐང་གསོ་ཐམས་ཅད་གཏོར་མ་ལ་བརྟེན་ནས་བྱེད་དགོས་སོ། །བརྒྱད་པ་ཚོགས་གཉིས་མྱུར་དུ་རྫོགས་པ་ནི། གཏོར་མའི་ཞིང་རྣམ་པར་དག་པ་བླ་མ་དང་དཀོན་མཆོག དངོས་པོ་རྣམ་པར་དག་པ། མཆོད་པའི་སྤྲིན་ཕུང་བསྡུས་ཞིང་ཕུལ་བས། བསོད་ནམས་ཀྱི་ཚོགས་རྒྱ་ཆེན་པོ་རྫོགས་ཤིང་ཐུགས་རྗེས་སྐྱོབ་པར་འགྱུར་པའི་ཕན་ཡོན་ཡོད་དོ ༑ ༑ ཡོན་ཏན་གྱི་མགྲོན་ལ་ཕུལ་བས་ཕན་པ་རྒྱ་ཆེན་པོ་འགྲུབ་ཅིང་གནོད་པ་ཐམས་ཅད་ཟློག་པའི་ཕན་ཡོན་ཡོད་དོ། །སྙིང་རྗེའི་མགྲོན་ལ་བསྔོས་པས་གཞན་དོན་འགྲུབ་ཅིང་ཐེག་པ་ཆེན་པོར་འགྱུར་བ་དང་ལོངས་སྤྱོད་འཕེལ་བའི་ཕན་ཡོན་ཡོད་དོ། །ལན་ཆགས་ཀྱི་མགྲོན་ལ་ཕན་པ་རྒྱ་ཆེན་པོས་བསྔོས་པས། སྔ ་མའི་ཤ་འཁོན་བྱང་བ་དང༌། ཕྱི་མར་གནོད་པ་མི་བྱེད་པའི་ཕན་ཡོན་ཡོད་དོ། །ཞིང་དམན་པ་ཡི་དྭགས་ལ་བསྔོས་པས་ཚོགས་ཆེ་བ་ནི། སློབ་དཔོན་ཛེ་ཏཱ་རི་དགྲ་ལས་རྣམ་པར་རྒྱལ་བས། ཡི་དྭགས་ཀྱི་གླིང་དུ་ཕྱིན་ཙ་ན། ཡི་དྭགས་མོ་ཤིན་ཏུ་རིད་པ་ཞིག་དང་འཕྲད་སྐད། མོ་ན་རེ་ལོ་དགུའི་བར་དུ་ཆུ་མ་མྱོང༌།

ངའི་ཁྱོ་ཞིག་ཡོད་པ་དེ་འདི་ནས་ཤར་ཕྱོགས་ཀྱི་གླིང་དུ་ཆུ་ཚོལ་དུ་སོང་ཡོད་པས། ཁྱོད་དེར་འགྲོ་ན་ཆུ་མྱུར་དུ་ཁྱེར་ལ་ཤོག་གྱིས་སྐད། དེ་ངས་ངོ་མི་ཤེས་བྱས་པས། ཤ་རྩ་སེར་བ། ལག་ན་ཤོག་བུ་ཐོགས་པ་ཞིག་ཡོད་ཟེར་སྐད། དེ་ནས་སློབ་དཔོན་གྱིས་དེར་བྱོན་ནས་དེ་ལ་ཁྱོད་ཀྱི་བུ་སྨད་ལ་ཆུ་མ་བསྐྱལ་ན་འཆི་བར་འདུག་གོ་བྱས་པས། ང་རང་གི་འཐུང་རྒྱུ་ཡང་མ་རྙེད། དགེ་ཚུལ་ཞིག་གིས་ལུད་པ་བོར་བ་དེ་ཐོབ་ཤ་བྱས་པས ༑ ངས་ཕྱེད་ལས་མ་ཐོབ་སྟེ། ཤོག་བུར་བླུགས་པས་སྐམ་ནས་འདུག ལོ་བདུན་ཆུ་དེ་ལས་མ་རྙེད་ཟེར་སྐད། དེར་སློབ་དཔོན་གྱིས་གཏོར་མ་དང་ཆུ་སྦྱིན་དཔག་ཏུ་མེད་པ་བཏང་༌། ཡི་དྭགས་ཐམས་ཅད་ཚིམ་པར་བྱས་པས། ཁོ་ཡང་ངོམས་པར་བྱས། ཁོའི་ཤོག་བུ་ཡང་གང་བར་བྱས་ནས་བསྐུར་བཏང༌། ཡི་དྭགས་ལ་ཆུ་སྦྱིན་པ་བས་བསོད་ནམས་ཆེ་བ་མེད་གསུང་སྐད། དེ་ལྟར་བསོད་ནམས་ཀྱི་ཚོགས་སོ། །ཡེ་ཤེས་ཀྱི་ཚོགས་ནི་འཁོར་གསུམ་ཡོངས་སུ་དག་པ་སྟེ། གཟུང་འཛིན་གཉིས་ཀྱིས་སྟོང་པར་ཤེས་པའོ། །དེ་ལྟར་གཏོར་མས་ཚོགས་གཉིས་མྱུར་དུ་རྫོགས་ནས་བླ་ན་མེད་པའི་བྱང་ཆུབ་འཐོབ་པར་འགྱུར་རོ། ༈ །གཉིས་པ་གཏོར་མའི་རྒྱུ་མཚན་བསྟན་པ་ནི། གཏོར་ཞེས་བྱ་བ་མ་ཆགས་ཞིང་ཆགས་པ་མེད་པས་བཏང་བའོ། །མ་ཞེས་བྱ་བ་ནི་མི་སྡང་ཞིང་སྡང་བ་མེད་པར་ཀུན་ལ་སྙོམས་པར་བཏང་བའོ། །ཡང་ན་གཏོར་ཞེས་བྱ་བ་ཀུན་ལ་ཁྱབ། །འཛིན་ཆགས་མེད་པས་མ་ཞེས་བྱ།། ༈གསུམ་པ་མགྲོན་བསྟན་པ་ནི། དཀོན་མཆོག་སྲིད་ཞུའི་མགྲོན་དང༌། མགོན་པོ་ཡོན་ཏན་གྱི་མགྲོན་དང༌། རིགས་དྲུག་སྙིང་རྗེའི་མགྲོན་དང་ ༑ ཤ་འཁོན་ལན་ཆགས་ཀྱི་མགྲོན་དང་བཞིའོ། །མགྲོན་དེ་རྣམས་སྤྱན་དྲངས་ན་ནི་འབྱོན། སྤྱན་མ་དྲངས་ན་མི་འབྱོན་པའི་མགྲོན་གང་ཡིན་སྙམ་ན། སྲིད་ཞིའི་མགྲོན་དང༌། ཡོན་ཏན་གྱི་མགྲོན་གཉིས་ནི། སྤྱན་མ་དྲངས་ན་མི་འབྱོན། སྤྱན་དྲངས་ན་ཐུགས་རྗེ་དང་སྨོན་ལམ་གྱི་སྟོབས་ཀྱིས་མོས་པ་དང་གུས་པ་ཡོད་པའི་སར་ཅིས་ཀྱང་འབྱོན་པ་ཡིན་ནོ།

།སྤྱན་དྲངས་ཀྱང་མི་འོང་བའི་མགྲོན་ནི། རིགས་དྲུག་གི་ཁོངས་ན་ཡོད་དེ༌། གནོད་སྦྱིན་བྱང་ཆུབ་འཛིན་ལག་ན་གཞོང་ཐོགས། གནོད་སྦྱིན་ལག་རིང༌། རི་རྩེ་བཀན། རྟག་མྱོས་རྣམས་ནི་སྤྱན་དྲངས་ཀྱང་འོང་བའི་སྐབས་མེད་དེ། ལག་ན་གཞོང་ཐོགས་ནི་རི་རབ་ཀྱི་བང་རིམ་དང༌། རྒྱ་མཚོའི་ཆུ་ཡི་བར་མཚམས་ན་ཡོད་པས། ཕོ་བྲང་ཆུས་ཁྱེར་གྱིས་དྭོགས་ནས་རྒྱུན་མི་ཆད་པར་གཞོང་པས་ཆུ་གཤོ་དགོས་པས་ཁོ་ལ་འོང་བའི་སྐབས་མེད་དོ། །ལག་རིང་ནི་དབུས་ཀྱི་རི་བོ་མཆོག་རབ་ལ་འཁྱུད་ནས། ཁོ་རི་བོ་མཆོག་རབ་འགྱེལ་གྱིས་དྭོགས་ནས་འོང་བའི་སྐབས་མེད་དོ། །རི་རྩེ་བཀན་ནི་རི་བོ་མཆོག་རབ་ཀྱི་རྩེ་ནས་གླིང་བཞིའི་སེམས་ཅན་རྣམས་ལ་དགྲ་བྱུང་གིས་དྭོགས་ནས་བྱ་ར་བྱེད་དགོས་པས་འོང་བའི་སྐབས་མེད་དོ། །རྟག་མྱོས་ནི་འདོད་པའི་ཡོན་ཏན་ལྔས་རྒྱུན་ཆད་མེད་པར་མྱོས་པས་ཁོ་འོང་བའི་སྐབས་མེད་དོ། །དེ་རྣམས་སྤྱན་དྲངས་ཀྱང་མི་འོང་བའི་མགྲོན་བཞི་ཡིན་ནོ། །སྤྱན་དྲང་དུ་མི་རུང་བའི་མགྲོན་བཞི་ནི། ས་བདག་སྟོབས་པོ་ཆེ། ཡི་དྭགས་གཏེར་སྲུང༌། ས་བདག་ཤྲཱི་བཏྟཱ། ཀླུ་ཧོ་པན་རྣམས་སྤྱན་དྲང་དུ་མི་བཏུབ་སྟེ། ས་བདག་སྟོབས་པོ་ཆེ་ནི་སྤྱན་དྲངས་ན། རི་བོ་མཆོག་རབ་གྱི་འོག་ན་ཡོད་པས། རླུང་རྡོ་རྗེ་རྒྱ་གྲམ་གཡོས་ནས་སེམས་ཅན་གྱི་གནས་སུ་ས་གཡོ་དང༌། འཁྲུགས་པ་དང༌། མི་དགེ་བ་སྣ་ཚོགས་ཡོང་བས་ཁོ་སྤྱན་དྲང་དུ་མི་བཏུབ ༑ ཡི་དྭགས་གཏེར་སྲུང་སྤྱན་དྲངས་ན། གཏེར་གྱི་བུམ་པ་གཞན་གྱིས་ཁྱེར་ནས་འཇིག་རྟེན་དུ་མུ་གེ་ཡོང་བས་ཁོ་སྤྱན་དྲང་དུ་མི་བཏུབ། ས་བདག་ཤྲཱི་བཏྟཱའི་ལག་ན་ནད་ཀྱི་རྐྱལ་པ་ཡོད་པས་ཁོ་སྤྱན་དྲངས་ན་ནད་ཀྱི་རྐྱལ་པ་ཁ་ཤོར་ནས་འཇིག་རྟེན་དུ་མི་ནད་ཕྱུགས་ནད་ཡོང་བས་སྤྱན་དྲང་དུ་མི་བཏུབ། ཀླུ་ཧོ་པན་ལ་མཐོང་བའི་དུག་ཡོད་པས། ཁོ་འོང་ན་ཀླུའི་ནད་སྣ་ཚོགས་འོང་བས། ཁོ་སྤྱན་དྲང་དུ་མི་བཏུབ་བོ། །སྤྱན་དྲང་དུ་མི་བཏུབ་པའི་མགྲོན་བཞིའོ།

།སྤྱན་མ་དྲངས་ཀྱང་འོང་བའི་མགྲོན་བཞི༷་ནི། ཡི་དྭགས་མཁའ་ལ་རྒྱུ་བའི་རིགས་དང༌། དྲི་ཟའི་རིགས་རྣམས་ནི། གཏོར་མ་བཤམས་པ་ཙམ་གྱིས་འོང་སྟེ། དཔེར་ན་སྦྲང་མ་རྩི་ལ་འཁོར་བའམ ༑ སྟོན་མོའི་དུས་སུ་སྤྲང་པོ་འདུ་བ་དང་འདྲའོ༷།། །།༈ བཞི་པ་གཏོར་མའི་དབྱེ་བ་བསྟན་པ་ནི། ཕྱི་གཏོར། ནང་གཏོར། གསང་གཏོར། དེ་ཁོ་ན་ཉིད། ཆེན་པོའི་གཏོར་མ་དང་ལྔའོ། །ཕྱི་གཏོར་དཀར་གསུམ་མངར་གསུམ་བྱིན་གྱིས་བརླབས་པ་ནི། མགྲོན་གང་ལ་ཡང་ཕུལ་བས་ཆོགནང་གཏོར་འདོད་ཡོན་དུ་བྱིན་གྱིས་བརླབས་པ་ནི་རིགས་དྲུག་ལ་བསྔགས་སོ། ། གསང་གཏོར་ཤ་ལྔ་བདུད་རྩི་ལྔར་བྱིན་གྱིས་བརླབས་པ་ནི། མཁའ་འགྲོ་ཆོས་སྐྱོང་ལ་ཤིས་སོ། །དེ་ཁོ་ན་ཉིད་ཆེན་པོའི་ཚོགས་ནི། གནོད་བྱེད་ལན་ཆགས་ཀུན་ལ་ཤིས་སོ། །གཏོར་མ་ཆེན་པོ་ནི། ཕྱི་སྣོད་ཀྱི་འཇིག་རྟེན་གཏོར་སྣོད། ནང་བཅུད་ཀྱི་སེམས་ཅན་གཏོར་མའི་རང་བཞིན་ཏེ། སྣང་སྲིད་ཐམས་ཅད་གཏོར་མར་མ་གྱུར་པ་གང་ཡང་མེད་དེ། མི་གཏོང་བའི་དངོས་པོ་རྩྭའི་རྩེ་མོ་ཙམ་ཡང་མེད་དོ། །བདག་འཛིན་ཐམས་ཅད་དང་བྲལ་བའོ།། །།༈ ལྔ་པ་གཏོར་མའི་གང་ཟག་གི་མཚན་ཉིད་བསྟན་པ་ནི། དབང་པོ་རབ་རྟོགས་པ་དང་ལྡན་པའི་རྟེན་གྱི་གང་ཟག་གིས་གཏོར་མ་གཅིག་ལས་མེད་ཀྱང༌། མགྲོན་ཐམས་ཅད་ཀྱི་སྣང་བ་ལ་སོ་སོར་གང་འདོད་ཀྱི་དབང་པོ་དང་འཚམས་པའི་ལོངས་སྤྱོད་དུ་འབྱུང་སྟེ། རིན་པོ་ཆེའི་ཕུང་པོ་ལས་དགོས་འདོད་སྣ་ཚོགས་འབྱུང་བ་བཞིན་ནོ། །དབང་པོ་འབྲིང་གིས་ཆོ་ག་ནོར་འཁྲུལ་མེད་པའི་སྔགས་དང་ཕྱག་རྒྱ་དང༌། ཏིང་ངེ་འཛིན་གྱི་བྱིན་གྱིས་བརླབས་ཀྱིས་བདུད་རྩིའི་རྒྱ་མཚོར་བསྒྱུར་ནུས་སོ། །དབང་པོ་ཐ་མས་བསྔོས་པས་གཏོར་མ་གང་བཤམས་པ་དེ་ ཐོབ་བོ།། །།༈ དྲུག་པ་གཏོར་མའི་རྫས་བསྟན་པ་ལ་གཏོར་མའི་སྣོད་དང༌། གཏོར་མའི་རྒྱུ་དང༌། གཏོར་མའི་བཤམ་ཐབས་དང་གསུམ་མོ། །དང་པོ་ནང་གཏོར་ལ་ཀ་པཱ་ལ་ཤིས་སོ། །ཕྱི་གཏོར་ལ་ཀ་པཱ་ལི་དང༌། ཏིང་མ་ཡིན་པ། ལྕགས་ཕོར་དང་ལྕགས་གཟེར་མེད་པ།

གས་ཆག་མེད་པའི་སྣོད་ལ་བྱའོ། །ཀ་པཱ་ལི་ལ་ཡི་དྭགས་ཕྲ་མོ་རྣམས་འཇིགས་པ་དང༌། ཏིང་ལ་ལྷ་མ་ཡིན་གྱི་ཐོ༷ད་པ་དང་མཐུན་པས་སོ། ། ལྕགས་ནི་དྲག་པོའི་རྫས་མཚོན་བྱ ( ཆ ) འི་རྒྱུ་ཡིན་པས་ཡི་དྭགས་རྣམས་འཇིགས་པའོ ༑ ༑ གཉིས་པ་གཏོར་མའི་རྒྱུ་ནི། ནང་གཏོར་ལ་ཤ་ལྔ། བདུད་རྩི་ལྔའམ་ཤ་ཆང་ལ་སོགས་པ་བཟང་པོ་ལ་བྱའོ། །ཐ་མ་དུག་དང་མཚོན་སྤང་བའི་གང་རྙེད་ལ་བྱའོ ༑ ༑ ཕྱི་གཏོར་ལ་ཤ་ཆང་སྒོག་ཙོང་སྤངས་པ། དཀར་གསུམ་ལ་སོགས་པ་འཛོམས་ན་བཟང༌། ཐ་མ་སྣ་རེར་བརྟེན་པས་ཆོག གཏོར་མའི་ཟན་ལ་སླ་མོ་མི་བྱ ༑ རང་ཟ་ཉན་པ་ཙམ་བྱ། གཏོར་མ་ལ་མཐེབ་ཀྱུ་མི་བྱ། ཇོ་བོའི་ཞལ་ནས་བོད་ལ་ཕྱུག་པོ་མི་ཡོང༌། གཏོར་ཟན་སླ་མོ་བྱེད། གཏོར་མ་ལ་མཐེབ་ཀྱུ་བྱེད་པར་འདུག་གསུང་སྐད། གཏོར་ཟན་ལ་དྲི་མས་མ་གོས་པར་བྱ། དྲི་མ་ཅན་ལ་ཆོས་སྐྱོང་མི་འཁོར། རང་ལ་འགོ་བའི་ནད་དང༌། ཏིང་ངེ་འཛིན་མི་གསལ། དྲི་མ་ཅན་ནི་ཀུན་ལ་མི་བཏུབ་བོ། །གསུམ་པ་གཏོར་མའི་བཤམ་ཐབས་ནི། སྟེགས་མེད་ལ་མི་བཤམ། མཐོང་སར་བཤམ། མི་མཐོང་སར་མི་བཤམ། དྲང་པོར་བཤམ། ཡོན་པོར་མི་བཤམ། ཕྱིས་བཅོས་ན་བར་ཆད་ཀྱི་རྒྱུ་ཡིན། རྩར་སྣོད་སྟོང་མི་བཞགདེ་ལ་ཡང་རེ་བ་ཡིན།། །།༈ བདུན་པ་བྱིན་གྱིས་བརླབ་པ་ནི། བཤམ་མ་ཐག་ཏུ་བྱིན་གྱིས་བརླབས་པས་བར་ཆད་མི་འབྱུང་བ་ཡིན། ཚད་མེད་པ་བཞི་བསྒོམས་པས་གཞན་ལ་ཕན་པ་རྒྱ་ཆེན་པོ་འབྱུང་བ་ཡིན། སྐྱབས་སུ་འགྲོ་བ་བྱས་པས་བདེན་པའི་བྱིན་རླབས་འབྱུང་བ་ཡིན། ཕྱོགས་བཅུའི་སངས་རྒྱས་སྤྱན་དྲངས་ནས། བདུན་རྣམ་དག་བྱས་པས་ཚོགས་རྒྱ་ཆེན་པོ་རྫོགས་པ་ཡིན། ཡི་དམ་གྱི་ལྷ་བསྒོམས་པས་གཏོར་མ་བྱིན་གྱིས་རླབས་པ་ཡིན། དག་པ་གསུམ་གྱི་སྔགས་བརྗོད་པས་བདག་འཛིན་གྱི་དྲི་མ་དག་པ་ཡིན། ཡི་གེ་གསུམ་བརྗོད་པས་དངོས་པོ་བདུད་རྩིར་འགྱུར་བ་ཡིན་ཞིང༌། འདོད་ཡོན་ཟག་མེད་དུ་འགྱུར་བ་ཡིན། གཟུངས་སྔགས་བརྗོད་པའི་ཡོན་ཏན་གྱིས་བདུད་རྩིར་འགྱུར་བ་དང༌། མང་པོ་དཔག་ཏུ་མེད་པར་སྤེལ་བ་དང༌།

དགོས་འདོད་ཐམས་ཅད་འབྱུང་བ་དང༌། གང་འདོད་ཐམས་ཅད་འབྱུང་བ་དང༌། གང་འདོད་དེས་ཐོབ་པ་དང༌། ངོམས་ཤིང་ཚིམ་པར་འགྱུར་བའི་ཡོན་ཏན་ཡོད་པས་ལན་མང་དུ་བརྗོད་པར་བྱའོ། །དེ་བཞིན་གཤེགས་པའི་མཚན་བརྗོད་པའི་ཡོན་ཏན་ནི། དང་པོ་གཉིས་ཀྱིས་གཏོར་མ་བྱིན་གྱིས་རློབ། ཕྱི་མ་གཉིས་ཀྱིས་མགྲོན་བྱིན་གྱིས་རློབ་པའི་ཡོན་ཏན་དང༌། མཆོད་སྦྱིན་ཕྱག་རྒྱས་བྱིན་གྱིས་རློབ་པའི་ཡོན་ཏན་ནོ། །སྤྱན་འདྲེན་པའི་ཕྱག་རྒྱ་ནི། འབར་བའི་ཕྱག་རྒྱའམ། ལྕགས་ཀྱུའི་ཕྱག་རྒྱས་འདྲེན་པའི་ཡོན་ཏན་ནོ། །སེ་གོལ་གྱི་ཕྱག་རྒྱས་བཞེས་པར་འགྱུར་བའི་ཡོན་ཏན་ནོ། །སོ་སོའི་གནས་སུ་སྐྱེལ་བ་ཡེ་ཤེས་སྐར་མདའི་ཕྱག་རྒྱའོ། །ཏིང་ངེ་འཛིན་རྩེ་གཅིག་པས་དོན་ཐམས་ཅད་འགྲུབ་པའི་ཡོན་ཏན་ནོ། །གཞན་ཡང་མགྲོན་གྱི་བྱེ་བྲག་གིས། ལ་ལས་བཤམ་པ་ཙམ་གྱིས་ཐོབ་པ་ཡོད། ལ་ལས་སྔགས་བརྗོད་པས་ཐོབ་པ་ཡོད། ལ་ལས་ཏིང་ངེ་འཛིན་གྱིས་ཐོབ་པ་ཡོད། གཏོར་མ་བཤམས་ནས་མ་བསྔོས་པའི་བར་དེར་མི་མ་ཡིན་གྱིས་འཁྱེར་བའང་ཡོད་དེ། བླ་མ་རྡོ་རྗེ་གདན་པས་གཏོར་མ་བཅས་ནས་བསྔོ་བ་ལ་སོགས་པ་མ་བྱུང་ནས། ཨེན་ཙམ་ལོན་ནས་བསྔོས་པས་མགྲོན་མངོན་སུམ་དུ་བྱུང་ནས། ཁྱོད་ཀྱིས་ང་ལ་སྟེར་འདོད་ཀྱི་གཏོར་མ་དེ་གཞན་གྱིས་ཟོས་ཟིན་ཟེར་སྐད། གཏོར་མ་བཤམས་ནས་འཇོག་པའི་ཚེ། སྲུང་བའི་འཁོར་ལོ་བསྒོམས་ལ་བཞག་གོ །གཏོར་མ་བཅོས་ནས་མ་བསྔོས་པའི་བར་དེར། ཀྱལ་ཀའི་ཆེད་དུ་གཞན་ལ་བསྔོས་ན་ཡང་མགྲོན་དེས་མི་ཐོབ་སྟེ། དེའི་རྒྱུ་མཚན་ཡང་སྔོན་ཀློང་ཐང་སྒྲོལ་མའི་ཆོས་སྐྱོང་རྡོ་རྗེ་ཁོལ་མོ་ཡིན་པས་མཆོད་པ་བྱེད་པའི་དུས་ཤིག ཁོ་ལ་བཤོས་བུ་བཟང་པོ་བཤམས་ནས་མ་བསྔོས་པའི་བར་དེར། བྱིས་པས་ཀྱལ་ཀའི་ཆེད་དུ། དཔལ་མགོན་པོ་མཆོད་བྱས་པས

༑ དེ་ནས་ཁོ་ལ་བསྔོས་པས། དེའི་ནུབ་མོ་གཉེར་པའི་རྨི་ལམ་དུ་བྱུང་ནས། ང་ལ་བཤོས་བུ་མི་སྟེར་བ་ཅི་ཡིན་ཟེར་སྐད། ཁྱོད་ལ་བཤོས་བུ་བཟང་པོ་བྱིན་པ་བྱས་པས། དེ་བྱིས་པས་དཔལ་མགོན་པོ་ནག་པོ་ལ་ཕུལ། དེ་ངས་མིག་གིས་ཀྱང་བལྟ་མི་ནུས་ཟེར་སྐད་དོ། །དེ་ཡང་གཏོར་མ་གཏོང་བའི་དུས་སུ་མྱུར་དུ་གཏོང་བ་གལ་ཆེའོ། །མགྲོན་ལ་ལ་ནི་ཕུད་ཁོ་ན་ཟ་ལ་ལྷག་མ་མི་འདོད་པའོ། །ལ་ལ་ནི་ལྷག་མ་ཁོ་ན་ཟ་ལ། ཕུད་མི་ཐོབ་པ་ཡང་ཡོད་པས་ཐམས་ཅད་ཕྱོགས་གཅིག་ཏུ་བསྔོས་ནས་བཏང་བ་བས། ཆ་མང་དུ་བྱས་ནས་སོ་སོ་གང་འདོད་ཀྱི་གནས་སུ་བསྔོས་ན་བསོད་ནམས་ཆེ་བར་འདུག་གསུང་ངོ༌། །བདེན་པ་བདར་ཞིང་ཆོས་བཤད་པས་ཕན་པ་སྒྲུབ་ཅིང་གནོད་པ་མི་སྐྱེལ་བའི་ཕན་ཡོན་ཡོད་དོ། །གཏོར་མ་མ་ཆག་པར་གཏོང་ངོ༌། །ཆག་ན་ཉེས་པ་ཆེ་སྟེ། དཔལ་ནཱ་རོ་པས་ལན་ཅིག་གི་ལྷག་གཏོར་བརྗེད་པས་རྨི་ལམ་ན། ངེད་རྣམས་ཀྱི་སྐལ་བ་བཅད་ཟེར་ནས་ངུ་བ་མང་པོ་བྱུང་ངོ་གསུང་སྐད་དོ། །གཏོར་མ་ས་གཙང་སར་སྟེགས་མཐོ་བའི་ཁར་བཏང་ངོ༌། ཁྱིས་ཟོས་ན་ཁྱི་ལ་མཆེ་བའི་དུག་ཡོད་དེ། གཅན་གཟན་གྱི་རིགས་ཡིན་པས་སོ། །འབྱུང་པོ་གཏོར་ཁུང་ནས་ཟ་བ་རྣམས་ཀྱིས་མི་ཐོབ། རྣལ་འབྱོར་པ་ལ་འགོ་བའི་ནད་ལྡང༌། རིགས་རྒྱུད་སོགས་ལ་ངན། རྣལ་འབྱོར་པས་ཞི་བའི་གཏོར་མ་ཟོར་དུ་མི་འཕེན། འཕངས་ན་སྲོག་ལ་གནོད། རྒྱས་པ་དང་དབང་གི་གཏོར་མ་ཐག་རིང་དུ་མི་བསྐྱལ། བསྐྱལ་ན་དངོས་གྲུབ་གཞན་དུ་འཕོ། ལམ་ཞུགས་བར་ཆད་སེལ་བའི་གཏོར་མ་འགྲོ་ཕྱོགས་སུ་གཏོང༌། ཕྱོགས་ལོག་ན་ཕྱི་དལ་ཀྱི་རྒྱུ་ཡིན། འཆི་བསླུ་ལན་ཆགས་གྱི་གཏོར་མ་ཕྱོགས་བཅུར་གཏོར་རོ། ། དྲག་པོ་གེགས་སེལ་གྱི་གཏོར་མ་རྒྱང་བསྲིང་ངོ༌། །རྩར་བཞག་ན་འཁོར་ལ་གནོད། དྲག་པོ་དགྲ་བགེགས་སྒྲོལ་བའི་གཏོར་མ་ཟོར་དུ་བརྡེག་གོ། །།༈ བརྒྱད་པ་གཏོར་མའི་དམ་ཚིག་དྲུག ཉམས་ལེན་གྱི་དམ་ཚིག་མ་ཆག་པ ༑ སྣོད་ཀྱི་དམ་ཚིག་གས་ཆག་མེད་ཅིང་གཙང་སྦྲ་ལྡན་པ། རྒྱུའི་དམ་ཚིག་འབགས་བཙོག་མེད་ཅིང་དྲི་མས་མ་གོས་པ།

བཤམ་པའི་དམ་ཚིག་སྟེགས་བུ་དང་ལྡན་ཞིང་མ་ཡོ་བ། བྱིན་གྱིས་རླབས་པའི་དམ་ཚིག་མི་འགལ་ཞིང་མ་ཡེངས་པ། བཏང་བའི་དམ་ཚིག་གཙང་བར ( སར ) བསྐྱལ་ཞིང་གཏོར་སྣོད་བཤལ་བའོ། ། གཏོར་མའི་དེ་ཉིད་དོན་བརྒྱད་པ། ས་སྐྱ་པཎྜི་ཏའི་ཞབས་རྡུལ་སྤྱི་བོས་ལེན་པ། བཙུན་པ་འཕགས་པས་ཤིང་མོ་ལུག་གི་ལོ་ལ། རྒྱལ་པོ་ཆེན་པོས་བསྐུལ་ནས་ཕོ་བྲང་ཆེན་པོ་ཤང་མདོར་སྦྱར་བ་རེ་ཞིག་རྫོགས་སོ།། །།དགེ་ཞིང་བཀྲ་ཤིས།། །།༄༅། །དཔལ་ས་སྐྱའི་རྗེ་བཙུན་གོང་མ་རྣམ་ལྔའི་གསུང་མ་ཕྱི་གསར་རྙེད་པར་དུ་བསྐྲུན་པའི་དཀར་ཆག་དྲི་བྲལ་མེ་ལོང་ཞེས་བྱ་བ་བཞུགས་སོ། ། ༄༅། །བླ་མ་དང་ལྷག་པའི་ལྷ་ལ་གུས་པས་ཕྱག་འཚལ་ལོ། །རྒྱལ་བ་འདྲེན་པའི་ཕུལ་དེས་ཐབས་ཚུལ་དུ་མས་ལུས་ཅན་རང་གི་སར། །འགོད་ཕྱིར་ད ཀྱིལ་འཁོར་གཙོར་བཞེངས་དབང་རྒྱུད་མན་ངག་གདམས་པའི་བཀའ་དྲིན་ཅན། ། གང་དག་མཆོག་དང་བདག་ལ་ལེགས་པའི་ལམ་སྟོན་ཐུགས་རྗེའི་མངའ་བདག་ཡོངས ༑ ༑ མཉེས་པ་གསུམ་གྱིས་བྱང་ཆུབ་ཐོབ་ཀྱང་ཞབས་པད་རིགས་ཀྱི་རྒྱན་དུ་བསྟེན ༑ ༑ བསྐལ་བཟང་འདི་ཡི་ངོ་མཚར་དགེ་མཚན་ལེགས་མཐོང་ཕན་བདེའི་ཚལ་ཆེན་ན། །བདེ་གཤེགས་སྟོང་གི་སྟེང་འཐུང་དབུས་ན་གང་གི་ཐུགས་བསྐྱེད་ཟླ་མེད་པའི། །འདབ་སྟོང་དཀར་པོ་ཆེས་བསྔགས་ལས་བྱུང་ཟིལ་དངར་བཅུད་བཟང་དམ་ཆོས་ཀྱི། །སྦྲང་རྩིའི་བརྟུལ་ཞུགས་འཛིན་པ་ཐེག་གསུམ་རིགས་ཅན་དང་བཅས་ཕྱག་གི་ཡུལ། །ཕྱོགས་དུས་རྣམ་འདྲེན་ཀུན༵་གྱི་མཁྱེན་བརྩེ་ནུས་པའི་ཡེ་ཤེས་གཅིག་བསྡུས་གར། །ཐེག་གསུམ་ལམ་སྟོན་འགྲོ་རྣམས་དག༵འ་བའི་སྙིང༵་པོ༵་མཆོག་གི་སྐུར་བཞེངས་པ། །རྣལ་འབྱོར་དབང་ཕྱུག་ས་སྐྱ་པ་ཞེས་གྲགས་དཀར་སྣང་བས་སྲིད་པའི་ཁྱོན། །གསལ་བར་བྱེད་དེར་དོ་ཟླ་མེད་ཅེས་སྤོབས་པའི་ཚིག་གི་རྔ་ཆེན་བརྡུངས། །བསོ༵ད་ནམ༵ས་ཡེ་ཤེས་ཚོགས་ཆེན་ཡོངས་རྫོགས་འཇིག་རྟེན་གསལ་བའི་གཉེན་གཅིག་པུ། །ཚད་མེད་ཐུགས་བསྐྱེད་རྟ་བདུན་ཤུགས་ཀྱི་ཤར་རིའི་རྩེ༵་མོ༵་ནས་དྲངས་ཚེ།

།མཁའ་འགྲོའི་ཚོགས་ཀྱིས་བསྔགས་པའི་གླིང་བུས་རྡོ་རྗེ་གདན་བཅས་ཁྱབ་བྱས་ཤིང༌། །ཆོས་ཉིད་མངོན་གཟིགས་བདེན་དཔང་འཕོ་ཆེན་འཇའ་ལུས་གཤེགས་དེར་སུ་མི་དད། །བསིལ་ལྗོངས་འཆི་མེད་གྲོང་གི་རྣམ་རྒྱལ་ཕོ་བྲང་དཔལ་ལྡན་ས་སྐྱ་རུ། །ཟབ་གསང་རྒྱུད་སྡེ་རྒྱ་མཚོའི་དེ་ཉིད་གྲག༵ས་པ༵་ལྷ་ཡི་རྔ་བོ་ཆེ། །རྣམ་སད་རྒྱ༵༷ལ་བོ་ཁ་ཆེ་པཎ་ཆེན་སྟོན་འཁོར་དྲུང་དུ་ཉེར་ལྷགས་ཚེ། །དགེ་མཚ༵ན་བཟང་པོས་ཡིད་འཕྲོག་ཕྱག་འདབ་སྤྱི་བོར་སྙིམ་བྱས་གང་དེ་རྒྱལ། །ཡོན་ཏན་ཀུ༵ན་རྫོགས་གངས་རི་ལས་འོངས་རིགས་པའི་གདོང་ལྔའི་སྤར་ཁྱིམ་གྱིས། །ལོག་སྨྲའི་སྤོབས་པའི་སྒྲ་སྐད་ཆེ་ལྡན་འཕྲོག་བྱེད་གླང་པོའི་ཀླད་འགེམས་ཏེ། །དཀར་ཕྱོགས་དག༵འ་བའི་རྒྱ༷ལ་མཚ༵ན་བསྒྲེངས་ལས་བབས་པའི་བཤད་སྒྲུབ་རྒྱུན་བཟང་གིས། །དབྱིག་འཛིན་ཁྱོན་ཡོངས་ཐུབ་བསྟན་སྨན་ལྗོངས་བསྐྲུན་མཛད་བཀའ་དྲིན་ཇི་ལྟར་གཞལ། །ཚད་མེ༷ད་ཐུགས་སྨོན་ཆུ་གཏེར་ལས་འཁྲུངས་ཡོན་ཏན་དཀྱིལ་འཁོར་ཉ་གང་ཞིང༌། །རིས་མེད༷་བསྟན་འགྲོའི་མཁའ་ལ་འཕ༵གས་པ༵་གང་གི་བློ༵་གྲོ༵ས་བསིལ་ཟེར་གྱིས། །མགོན་མེད༷་བོད་ཁམས་འགྲོ་ལ་གཞན་གཙེས་འཇིགས་པའི་ཚ་གདུང་ཀུན་བཅོམ་སྟེ། །ཟླ་མེད༷་ཆོས་སྲིད་རྒྱ༵ལ་མཚ༵ན་མཐོར་བསྒྲེངས་ཁྱེད་ཀྱི་ཐུགས་རྗེ་དེང་འདིར་དྲན། ། འཇམ་དབྱངས་མི་ཡི་སྲིད་པར་སྣང་བའི་དཔ༷ལ། །དཔ༷ལ་ལྡན་ས་སྐྱ་འོད་གསལ་ལྷ་ཡི་གདུ༷ང༌། །གདུ༷ང་རབས་ཚར་དུ་དངར་བ་སྲིད་མཐའི་བ༷ར། །བ༷ར་མ་ཆད་པ་བྱོན་དང་འབྱོན་ལ་འདུད། །ས་ཆེན་ཁྱོན་ཡངས་ས་སྐྱའི་རིང་ལུགས་ཀུ༷ན། །ཀུ༷ན་མཁྱེན་རྒྱལ་བའི་དགོངས་པ་ཇི་བཞིན་དུ༷། །དུ༷་མའི་ཐབས་ཀྱིས་འཛིན་སྐྱོང་སྤེལ་མཛད་མཁ༷ན། །མཁ༷ན་བརྒྱུད་བསྟན་པའི་རྩ་ལག་ཡོངས་ལ་འདུད། །བསླབ་གསུ༷མ་ཡོན་ཏན་མཛོད་ལ་དབང་འབྱོར་ཞིང༌། །ཐེག་གསུ༷མ་དམ་པའི་ཆོས་ཀྱི་དབྱངས་སྙན་པ། །སྲིད་གསུ༷མ་འགྲོ་བའི་བླ་མ་རིས་མེད་ཀུན། །སྒོ་གསུ༷མ་གུས་པ་དང་བཅས་ཕྱག་འཚལ་ཏེ།

།བདག་དང་གཞན་གྱི་ཕན་འདེའི་རྩ་བ་མཆོག །གཅིག་ཏུ་དཀར་བ་དམ་ཆོས་ཉིད་ལགས་ཕྱིར། །བདག་གིས་བགྱི་བ་གཞན་ཀུན་བཏང་སྙོམས་སུ། །བཞག་ནས་འདི་ན་ཆོས་སྦྱིན་སྒོ་འཕར་ཕྱེས། །དམ་ཆོས་བདག་རྐྱེན་རྫོགས་པའི་སངས་རྒྱས་ལས། །བྱུང་བའི་ངག་ཚིག་དྲི་མ་མེད་པ་ཡི། ། བསླབ་པ་གསུམ་སྟོན་ཚད་མ་གསུམ་གྱིས་ངེས། །ཐོག་མཐའ་བར་དུ་དགེ་བ་གང་དག་གོ །བརྗོད་དོན་དབང་གིས་རྗོད་བྱེད་སྡེ་སྣོད་གསུམ། །གདུལ་བྱ་ལ་ལྟོས་ཐེག་པ་ཆེ་ཆུང་གཉིས། །རྗོད་བྱེད་ཙམ་གྱི་ཆ་ནས་རྒྱལ་བའི་བཀའ། །གསུང་རབ་ཡན་ལག་བཅུ་གཉིས་རྣམས་སུ་དབྱེ། །དེ་དོན་རབ་འབྲིང་ཐ་མའི་རྩོམ་པ་པོས། ། རྒྱལ་བསྟན་འབའ་ཞིག་དབང་བྱས་ཆོས་སྐྱོབ་ཀྱི། །ཡོན་ཏན་དང་ལྡན་ངན་པ་དྲུག་བྲལ་བ། །དེ་ཀུན་རྒྱལ་བའི་བཀའ་དང་གཉིས་སུ་མེད། །སྲས་བཅས་འདྲེན་པ་ཡོངས་ཀྱི་ཡེ་ཤེས་སྐུ། །ཐུགས་རྗེས་གཞན་ཕྱིར་མི་ཡི་ཟོལ་གཟུང་བ། །འཇམ་མགོན་ས་སྐྱའི་རྗེ་བཙུན་གོང་མ་ལྔའི། །གསུང་རབ་ཀུན་ཀྱང་དེ་ལྟར་མ་ལགས་སམ ༑ ༑ རྒྱ་ཆེན་སྡུད་དང་ཟབ་མོ་རྣམ་འབྱེད་ཞིང༌། །འཁྲུགས་པ་བསྡེབས་པས་རྒྱལ་བའི་དགོངས་པ་ཀུན། །ཚུལ་བཞིན་གསལ་བར་ནུས་པའི་འོད་སྟོང་ཅན། ། སྨྲ་བའི་ཉི་མ་མཆོག་རྣམས་ལས་གཞན་སུ། །འཕགས་པའི་རྣམ་ཐར་སོ་སྐྱེའི་ཡུལ་མིན་པས། །གསུང་ཀུན་བསྡུ་བའི་གོ་སྐབས་སུ་ལ་མཆིས། །འོན་ཀྱང་སྔོན་ཚེ་ཡུལ་དུས་རྐྱེན་བྱས་ནས། །པར་དུ་མ་འཁོད་འགའ་ཡང་གསར་དུ་རྙེད། །དེ་ཀུན་ལྷག་བསམ་ཁོ་ནས་དབང་བྱས་ཏེ། །ཕྱོགས་གཅིག་སྡེབ་པའི་འཕྲུལ་གྱི་འཇུག་པ་འདི ༑ ༑ བླ་མའི་བཀའ་བཞིན་ཇི་ལྟར་བགྱིས་པའི་རིམ། །ཅུང་ཟད་བཀོད་པའི་ངག་གི་འདུ་བྱེད་སྤེལ། །དེ་ལ་འདིར་བདག་གཞན་སེམས་ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་ཕན་བདེ་མ་ལུས་པ་འབྱུང་བའི་རྒྱུ་གཅིག་པུར་གྱུར་པ་ནི་སངས་རྒྱས་ཀྱི་བསྟན་པ་ཁོ་ན་ལ་རག་ལས་པ་ཡིན་ཞིང༌། དེ་ཡང་འཇིག་རྟེན་འདིར་དམ་ཆོས་རྣལ་མ་སྤྱོད་པའི་དགེ་སློང་ལ་སོགས་པ་ཕྱོགས་གང་ལ་ཡོད་ན་དེར་སངས་རྒྱས་ཀྱི་བསྟན་པ་དངོས་སུ་ཡོད་པ་ཡིན།

དེ་ལྟར་མིན་པ་གཞན་བསྟན་པའི་མིང་འདོགས་པ་ཐམས་ཅད་གཟུགས་བརྙན་ནམ་བསྟན་པའི་མཐུན་རྐྱེན་ཙམ་ཡིན་གྱི་བསྟན་པ་དངོས་ནི་མ་ཡིན་ནོ། །བསྟན་པ་དམ་པའི་ཆོས་དེ་ཉིད་ཕྱིན་ཅི་མ་ལོག་པ་ཞིག་སྤྱོད་དགོས་ན་རྒྱལ་བའི་བཀའ་དྲི་མ་མེད་པ་དང༌། རྗེས་འཇུག་མཁས་པ་རྣམས་ཀྱི་བསྟན་བཅོས་ཚད་ལྡན་དག་ལ་ཐོས་བསམ་ཡང་དག་པར་མཛད་ནས། ཐོས་དོན་ཉམས་སུ་བླངས་པ་ལ་བརྟེན་གཟོད་ས་ལམ་གྱི་ཡོན་ཏན་གོང་འཕེལ་གྱི་ཚུལ་དུ་སོང་ནས། རང་གཞན་སེམས་ཅན་ཐམས་ཅད་འཁོར་བ་དང་ངན་སོང་གི་དུཿཁ་ལས་གྲོལ་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་རང་ཉིད་ཀྱིས་ཐོབ་ཅིང༌། གཞན་ལ་ཡང་སྔོན་གྱི་ཐུགས་བསྐྱེད་དང་སྨོན་ལམ་གྱི་དབང་གིས་འཁོར་བ་མ་སྟོང་ནམ་མཁའ་མ་ཞིག་གི་བར་དུ་སེམས་ཅན་གྱི་དོན་བསམ་གྱིས་མི་ཁྱབ་པ་འབྱུང་བ་ནི་དེ་བཞིན་གཤེགས་པ་ཁོ་ནའི་ཁྱད་ཆོས་ལགས་སོ། །དེ་ཡང་སོ་སྐྱེ་ཐ་མལ་ལས་དང་པོ་པས་རྒྱལ་བའི་བཀའ་རྒྱ་ཆེ་བ་དང་ ༑ ཟབ་པ་དང༌། གོ་རིམ་འཁྲུགས་པ་དང༌། སྒྲ་ཇི་བཞིན་པ་དང༌། ཇི་བཞིན་མ་ཡིན་པ་ལ་སོགས་པ་ཐམས་ཅད་མི་ཤེས་པས་རྗེས་འཇུག་མཁས་པ་རབ་ཆོས་ཉིད་ཀྱི་བདེན་པ་མཐོང་བ་སློབ་དཔོན་འཕགས་པ་ཀླུ་སྒྲུབ་དང༌། ཐོགས་མེད་ལ་སོགས་པ་ལྟ་བུ་དང༌། འབྲིང་ཡི་དམ་ལྷའི་ཞལ་གཟིགས་པ་སློབ་དཔོན་ཞི་བ་ལྷ་ལ་སོགས་པ་ལྟ་བུ་དང༌། ཐ་མ་རིག་པའི་གནས་ལྔ་ལ་མཁས་པ་སློབ་དཔོན་ཡེ་ཤེས་སྙིང་པོ་ལ་སོགས་པ་ལྟ་བུས་མཛད་པའི་རྒྱ་བོད་མཁས་པའི་བསྟན་བཅོས་ཚད་ལྡན་དག་ལ་བརྟེན་དགོས་སོ། །དེ་ལས་ལྡོག་པ་རིག་གནས་ཕྱོགས་རེ་བ་ལ་བློ་ཁ་ཙམ་ཕྱོགས་པ་དག་གིས་བྱས་པའམ། ཁྱད་པར་རང་ཞེན་འཁྱོག་བཤད་ཀྱི་མིག་ཐུར་འགྱེད་པ་དག་གི་རྩོད་ངག་དང༌། རང་ཉིད་གང་ལའང་ཡིད་རྟེན་མེད་པ་ལྦུ་བའི་སྙིང་པོ་ལ་རྡོག་འཆའ་ནས་ཁུངས་མེད་ཀྱི་གཏམ་ཅོལ་སྨྲ་བ་དང༌། རྒྱུ་མཚན་གང་ཡང་མི་ཤེས་པ་ཁྱི་རྒན་གཞན་ཟེར་རྗེས་སྙེགས་ཀྱི་ཀུ་ཅོ་འདོན་པ་རྣམས་ཀྱི་རྩོམ་ཆོས་དག་ངལ་བ་ཆེན་པོས་སྤེལ་ཡང་དུས་དང་དངོས་པོ་གྲོན་པའི་རྒྱུ་ལས་ཅི་ཞིག་མཆིས།

དེ་ལྟར་ལེགས་ཉེས་འབྱུང་བའི་རྒྱུ་མཚན་ཤེས་པར་བྱས་ནས་འདིར་དཔལ་ས་སྐྱའི་རྗེ་བཙུན་གོང་མ་རྣམ་པ་ལྔ་ཞེས་མཚན་ཉི་ཟླ་ལྟར་ཡོངས་སུ་གྲགས་པ་རྣམས་ཀྱི་གསུང་རབ་དྲི་མ་མེད་པ་ས་བཅུའི་དབང་ཕྱུག་རྣམས་ཀྱི་གསུང་དང་གཉིས་སུ་མ་མཆིས་པ་དག སྔོ ན་གྱི་དུས་སུ་སྡེ་དགེ་ཆོས་ཀྱི་རྒྱལ་པོ་ཡོན་མཆོད་ཀྱི་གཞན་ཕན་རྣམ་པར་དཀར་བའི་ཐུགས་བསྐྱེད་ཀྱི་ལེགས་ལམ་ལ་བརྟེན། ཕྱོགས་མཐའ་དག་ནས་འཚོལ་བསྡུ་བྱས་ཏེ་གསུང་ཤིན་ཏུ་ཟབ་ཅིང་བཀའ་རྒྱ་ཡོད་པ་གསུང་ངག་རིན་པོ་ཆེའི་གཞུང་བཤད་སོགས་མན་ངག་མང་པོ་ལམ་སྐོར་ཕྱི་མ་བརྒྱད་ཡན་ལག་དང་བཅས་པ་དང༌། ཆོས་སྐྱོང་གུར་ཞལ་སོགས་ཀྱི་སྒྲུབ་སྐོར་ཆེས་གཉན་པ་སྙན་བརྒྱུད་ཀྱི་སྐོར་རྣམས་ཕུད་པའི་ཐུན་མོང་བ་རྣམས་ཕྱོགས་གཅིག་ཏུ་བསྡེབས་ནས་གསུང་འབུམ་ཤིང་པར་དུ་བཀོད་ཟིན་པ་པོད་གྲངས་བཅོ་ལྔ་བཞུགས་ཀྱང༌། ཡོངས་སུ་རྫོགས་པ་ཞིག་བསྡུ་བ་མ་ནུས་པ་ནི་དཔལ་ས་སྐྱའི་རྗེ་བཙུན་གོང་མ་ལྔའི་གསུང་རབ་རིན་པོ་ཆེའི་པར་གྱི་སྒོ་འཕར་འགྱེད་པའི་དཀར་ཆག་འཕྲུལ་གྱི་ལྡེ་མིག་ཉིད་དུ་གསལ་ཞིང༌། གཞན་ཡང་ཚད་མ་རིགས་པའི་གཏེར་གྱི་རང་འགྲེལ་ལས། གཞན་གྲུབ་མཐའི་དབྱེ་བ་ཁོ་བོས་བྱས་པའི་གྲུབ་མཐའ་རྣམ་འབྱེད་ལ་སོགས་པར་ཤེས་པར་བྱ་བས་འདིར་མ་སྤྲོས་སོ ༑ ༑ ཞེས་སོགས་དང༌། གཞན་ལས་ཀྱང་ཞལ་འཕངས་པ་མང་པོ་ཞིག་སྡེ་དགེའི་ས་སྐྱ་བཀའ་འབུམ་པར་མའི་ནང་མི་བཞུགས་ཤིང༌། གཞན་ལྟ་ཞོག་འཇམ་དབྱངས་ས་པཎ་གྱི་གསུང་ཤིན་དུ་གྲགས་ཆེ་བ་འཇིག་རྟེན་ཐུན་མོང་ལུགས་ཀྱི་བསྟན་བཅོས་རྣམ་པ་གསུམ་ལས། པར་དུ་དངོས་སུ་འཁོད་པ་ནི་ལེགས་པར་བཤད་པ་རིན་པོ་ཆེའི་གཏེར་གཅིག་པུ་ལས་གཞན་གཉིས་མི་འདུག དེ་ཡང་སྡེ་པ་རིན་སྤུངས་པ་ངག་དབང་འཇིགས་གྲགས་ཀྱིས། ལུགས་ཀྱི་བསྟན་བཅོས་ལེགས་པར་བཤད་པ་དང༌། སྐྱེས་བུའི་རྣམ་འབྱེད་གཞོན་ནུའི་མགུལ་པའི་རྒྱན། །ཡང་ནི་ལེགས་བཤད་ཉི་མའི་སྙིང་པོ་སྟེ། །འཇིག་རྟེན་མིག་ཏུ་བསྟན་བཅོས་སྣང་བ་གསུམ

༑ ༑ ཞེས་སོགས་གཞན་ལས་ཀྱང་གསལ་བ་ཤིན་ཏུ་མང་ངོ༌། །འོན་ཀྱང་འཕགས་པའི་རྣམ་ཐར་སོ་སྐྱེའི་ཡུལ་མིན་པས་གསུང་མ་ལུས་པའི་མཚན་ཙམ་ཡང་ཕྱོགས་གཅིག་ཏུ་སྡེབ་ནུས་པ་ནི་ཤིན་ཏུ་དཀའ་བར་སྣང་སྟེ། དུས་གཅིག་ལ་སྐུ་ཡི་བཀོད་པ་དུ་མས་མཐའ་ཡས་པའི་ཡུལ་ཁམས་མང་པོར་གདུལ་བྱ་སོ་སོའི་ངོར་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་ཞིག་བསྐོར་ཡོད་པ་ནི་ཀུན་ལ་བསྙོན་མེད་དུ་གྲུབ་པའི་ཕྱིར་རོ། །དེས་ན་སྔོན་པར་དུ་མ་འཁོད་པའི་རྗེ་བཙུན་གོང་མ་ལྔའི་གསུང་གི་དཔེ་རྒྱུན་གསར་རྙེད་རྣམས་ཕྱོགས་གཅིག་ཏུ་བསྡུས་ཏེ་འཕྲུལ་པར་གྱི་འཇུག་སྒོ་གསར་དུ་སྤེལ་བའི་དཀར་ཆག་འགོད་པ་ལ་ཡིད་ཆེས་པའི་ཕྱིར་རྩོམ་པ་པོའི་ལོ་རྒྱུས་སོགས་ནི་བླ་མ་སྔོན་མ་དག་གིས་སྔར་ཡོད་གསུང་འབུམ་གྱི་དཀར་ཆག་ཏུ་བཀོད་ཟིན་པས། ཉི་མ་ལ་མེ་ཁྱེར་གྱི་གསལ་སྒྲོན་མི་དགོས་པ་དེས་འཐུས་པར་བྱས་ནས། འདིར་སྐབས་དོན་དངོས་འགོད་པ་ལ་དོན་གསུམ་སྟེ། འཚོལ་བསྡུ་ཇི་ལྟར་བྱས་ཚུལ། པར་གྱི་འཇུག་སྒོ་ཇི་ལྟར་སྤེལ་བ། དེ་ཉིད་ཡོངས་སུ་གྲུབ་པའི་དགེ་རྩ་བྱང་ཆུབ་ཏུ་བསྔོ་བའོ། །དང་པོ་ནི། གོང་དུ་བསྟན་པའི་རྒྱུ་མཚན་དེ་དག་ལ་གཟིགས་ནས་བདག་ཅག་གི་བླ་མ་དམ་པ་སྙིགས་མའི་དུས་ཀྱི་མཁས་པའི་དབང་པོ་བོད་ལྗོངས་སྨན་རྩིས་ཁང་གི་དགེ་རྒན་ཆེ་མོ་བ། དཔལ་ནཱ་ལེནྡྲའི་དགེ་བཤེས་ཚུལ་ཁྲིམས་རྒྱལ་མཚན་མཆོག་གིས་ཉིད་ཀྱི་འདྲེན་པ་དམ་པ་བླ་མ་ངག་དབང་བློ་གྲོས་རིན་ཆེན་གྱིས་ཀྱང་འཚོལ་བསྡུ་མཛདཔའི་རྗེ་བཙུན་གོང་མའི་གསུང་གི་དཔེ་རྒྱུན་དཀོན་པ་འགའ་རེ་གནང་བ་རྣམས། དུས་འགྱུར་གྱི་ཉེན་ལ་མ་འཛེམ་པར་སྐུ་སྲོག་དང་བསྡོས་ཏེ་ཉར་བ་དང༌། དེ་རྗེས་ཉིད་ནས་ཕྱོགས་ཀྱི་མཁས་པ་དང༌། ཞལ་སློབ་སོགས་རེ་བ་ཅུང་མཆིས་པའི་མཆོག་དམན་ཀུན་ལ་ཡང་ཡང་མངགས་ནས་བསྡུས་པ་མང་པོ་ཞིག་སྔ་ནས་ཡོད་ཅིང༌། ཁྱད་པར་རབ་བྱུང་བཅུ་བདུན་པའི་ཤིང་བྱི་ལོའི་ས་ག་ཟླ་བའི་ནང༌། དཔལ་ས་སྐྱའི་དགོན་གྱི་དམངས་གཙོ་བདག་གཉེར་དང༌།

བླ་མ་ཉིད་བཅས་ཐུན་མོང་ནས་གོང་རིམ་ལ་ཆོག་མཆན་གྱི་བརྒྱུད་རིམ་ཡོངས་སུ་བརྒྱུད་དེ་དཔལ་ས་སྐྱའི་དཔེ་མཛོད་དུ་དགོན་པས་གདན་འདྲེན་ལྟར་ཕེབས་ནས་འཚོལ་བསྡུ་བྱས་པའི་ཚུལ་ནི། དེར་བཞུགས་ཀྱི་མཐིང་ཤོག་གསེར་བྲིས་ཀྱི་གསུང་འབུམ་མ་ཚང་བའི་རིགས་གཅིག་དང༌། དབུ་མེད་དཔེ་རྙིང་ཚང་དང་ཚང་མེད་དུ་མ་དང༌། གཞན་གྱི་པོད་གསེབ་ཏུ་འཐོར་ནས་བཞུགས་པ་རྣམས་ཕྱག་རོགས་བཤད་གྲྭ་བ་འགའ་དང་དགོན་པའི་དོ་དམ་དང་བཅས་མི་བཅུ་སྐོར་ཞིག་གིས་ཟླ་གཅིག་ཙམ་གྱི་རིང་ལ་སྡེ་དགེའི་ས་སྐྱའི་བཀའ་འབུམ་དཀར་ཆག་དང་བསྡུར་ནས་ཤིན་ཏུ་ཞིབ་པ་པོད་རེ་རེ་ཞིང་བཙལ་ཏེ་འཕྲུལ་འཁོར་གྱིས་པར་བཤུས་ཞུས་ཏེ། མ་དཔེ་སྔ་མ་བཞིན་རང་སོར་བཅུག་ནས་སྡེབ་གཅིག་ཀྱང་ཆད་འཁྲུགས་མེད་པར་བྱས་པ་ལས་གསར་རྙེད་མང་པོ་བྱུང་ཞིང༌། གཞན་བླ་མས་སྔ་ནས་རྙེད་ཟིན་པའི་གུར་བརྟག་སཾ་གསུམ་གྱི་མཆན་སོགས་སྔ་ཡོད་ཀྱི་དཔེ་རྣམས་ཀྱང་ཆད་ལྷག་སོགས་ཞུ་དག་ལ་དམིགས་ནས་གང་རྙེད་ངལ་བ་སྤངས་ཏེ་པར་བཤུས་བྱས་སོ། །དེ་ནས་ཞ་ལུ་དགོན་པར་ཕེབས་ནས་དེར་བཞུགས་ཀྱི་ས་སྐྱ་བཀའ་འབུམ་དབུ་མེད་ཚང་ཞིང་སྤུས་ལེགས་པ་ཚར་གཅིག་བཞུགས་པ་ལ་ཡང་བསྡུར་ནས་གསར་རྙེད་དང༌། ཞུ་དག་ལ་དམིགས་ནས་འགའ་ཞིག་ཡང་སྐྱར་པར་བཤུས་བྱས། དེ་ནས་རྒྱལ་རྩེ་དཔལ་འཁོར་ཆོས་སྡེའི་དགོན་པར་ཕེབས་ནས་དེར་བཞུགས་ཀྱི་དཔེ་མཛོད་ལའང་འཚོལ་བསྡུ་བྱས་ཀྱང་གོང་མའི་གསུང་ནི་ཆེར་མ་རྙེད་དོ། །གཞན་ཡང་བླ་མ་ཉིད་རྒྱ་གར་དང༌། བལ་ཡུལ། ནུབ་ཕྱོགས་ཡོ་རོབ་ཕྱོགས་སུ་ཕེབས་སྐབས་ཀྱང་རེ་ཟུང་རྙེད་པ་སོགས་མདོར་ན་ཐབས་ཤེས་གང་ཡོད་ཀྱིས་འཚོལ་བསྡུ་བྱས་ནས་རྙེད་པ་ཕལ་ཆེར་པོད་བཞི་ཙམ་ལངས་པ་ཞིག་མཆིས་ཀྱང༌། ད་ལན་ཞུ་དག་ལེགས་ཙམ་གྲུབ་པ་དངོས་སུ་པར་བསྐྲུན་འོས་པ་པོད་གསུམ་པོ་འདིའོ། །གཞན་ལྷག་མ་རྣམས་ནི་འགའ་ཞིག་ཅུང་ཟད་ཚང་མིན་དང༌། ལ་ལ་ཡིག་ནོར་རྒྱུན་འབྱམས་ཤིན་ཏུ་མང་བས་ད་ཐེངས་ཁྱབ་སྤེལ་བྱས་པ་བས་གནས་སྐབས་བཞག་ན་དགའ་བ་སྣང་ཞིང༌།

རྗེས་མ་དཔེ་གཞན་བསྡུར་ས་དང་གསར་རྙེད་གཞན་ཡང་བྱུང་ན་ལྷན་དུ་བཀོད་པའི་འདུན་པ་བཅངས་ཏེ་རེ་ཞིག་བཞག་ཡོད་པས་དེ་ལུགས་ཚུལ་འདི་ལ་མོས་པའི་མཁས་པ་དག་གིས་དཔེ་རྒྱུན་འདྲ་ཡོད་ན་ཅིས་ཀྱང་མཁོ་འདོན་གནང་བར་མཁྱེན་གསོལ་སྙིང་ཐག་པ་ནས་ཞུའོ། །དེ་ལྟར་འཚོལ་བསྡུ་བྱས་པའི་བཀའ་དྲིན་ནི་བླ་རབས་བརྒྱུད་ནས་བྱུང་བ་ལྟ་བུ་ལགས་པ་སྔོན་ཆད་མིང་ཙམ་ཡང་གོ་ཐོས་མ་མྱོང་བའི་གསུང་རབ་རིན་ཐང་ཅན་མང་པོ་ཞིག་ད་ཆ་དངོས་མཇལ་གྱི་གོ་སྐབས་ཐོབ་པ་ནི་སྐྱེས་ཆེན་དེ་དག་གི་ཐུགས་བསྐྱེད་དང་སྨོན་ལམ་གྱི་མཐུ་ལས་གྲུབ་པ་ནི་གོར་མ་ཆག་གོ །གཉིས་པ་པར་གྱི་འཇུག་སྒོ་ཇི་ལྟར་སྤེལ་བའི་ཚུལ་ནི། དེ་ལྟར་རིན་ཐང་གཞལ་དུ་མེད་པའི་དཔེ་རྒྱུན་གསར་རྙེད་དེ་དག་ཕྱོགས་གཅིག་ཏུ་བསྡེབས་ནས་དེང་རབས་གློག་འཕྲུལ་གྱི་པར་སྐྲུན་བྱེད་རྒྱུའི་ཐུགས་དགོངས་བཞེས་ནས་ཕྲན་ལ་བླ་མ་རིན་པོ་ཆེ་ཚུལ་ཁྲིམས་རྒྱལ་མཚན་མཆོག་དང་ས་སྐྱ་དགོན་པ་ཟུང་ནས་འཕྲུལ་ཆས་སོགས་མཐུན་རྐྱེན་གྱི་དངོས་པོ་གནང་ཞིང་རང་དགོན་གྱི་སྤྲུལ་སྐུ་རིན་པོ་ཆེ་ལུང་རྟོགས་བསྟན་པའི་སྒྲོན་མེས་རང་ལ་རོགས་གྲྭ་ངག་དབང་བཀྲ་ཤིས་དགོངས་པ་གནང་མཛད་ཅིང༌། ངེད་གཉིས་ཀྱིས་དང་པོ་དཔེ་རྒྱུན་གསར་རྙེད་དེ་དག་ཡང་བསྐྱར་སྡེ་དགེའི་བཀའ་འབུམ་པར་མའི་ནང་དུ་ཡོད་མེད་ཁ་ཡིག་རེ་རེ་ཞིང་བསྡུར་ཏེ་ཉིན་མཚན་ལྟོས་མེད་བྱས་ནས་ཚང་མ་གློག་འཕྲུལ་དུ་བཅུག་གྲུབ་རྗེས་ཡང་སྤྲུལ་སྐུ་རིན་པོ་ཆེས་གྲྭ་ཀུན་དགའ་བསོད་ནམས་དང༌། འཇམ་དབྱངས་བསམ་འཕེལ། ཆོས་དབྱིངས་རང་གྲོལ། ཚེ་དབང་བསྟན་འཛིན་བཞི་ཁ་སྣོན་དང་ངེད་གཉིས་བཅས་དྲུག་པོས་རེ་རེ་ཞིང་མ་དཔེ་ལ་ཐེངས་གཉིས་བསྡུར་ནས་ཆད་ལྷག་དང་སྐུང་ཡིག་ཚིག་དོན་བཅས་གང་ཤེས་ཀྱིས་བཅོས་ཐལ་མེད་པར་ཞུ་དག་བྱས། སླར་ཡང་ངེད་གཉིས་ཀྱི་དེ་དག་ཚང་མ་འཕྲུལ་ཆས་སུ་བཅུག་བསུབ་ནན་ཏན་ཆེན་པོས་གྲུབ་རྗེས། རང་ཉིད་ལྷ་སར་བླ་མ་རིན་པོ་ཆེ་ཚུལ་ཁྲིམས་རྒྱལ་མཚན་ཉིད་ཀྱི་སྐུ་མདུན་ལ་ཞུ་དག་བྱེད་དུ་སོང་

༑ ཐོག་མར་སྡེ་དགེའི་པར་མའི་བཀའ་འབུམ་དང༌། ལམ་འབྲས་ནང་དུ་བཞུགས་པའི་ཆོས་ཚན་འགའ་རེའི་ཁ་ཡིག་དང་གསར་རྙེད་འགའ་རེའི་ཁ་ཡིག་མི་གཅིག་ཀྱང་ནང་དོན་གཅིག་ཏུ་གནས་པ་མང་པོ་ཤོར་འདུག་པས། དེ་དག་ཆོས་ཚན་རེ་རེ་ནས་ནང་དོན་བསྡུར་དགོས་བྱུང་བས་ཤིན་ཏུ་དཀའ་ཚེགས་ཆེན་པོ་བྱུང་ཡང་དཀའ་ངལ་ལ་མ་ལྟོས་པ་རང་གིས་རེ་རེ་ནས་བསྡུར། དེ་ནས་ཁྲི་ཚོ་དགོན་གྱི་གྲྭ ༑ བླ་མ་རིན་པོ་ཆེའི་ཞལ་སློབ་འཆི་མེད་ཚེ་དབང་ལགས་སྙེ་ཐང་བཀྲ་ཤིས་དགོན་དུ་མཁན་པོ་མཛན་ནས་བཞུགས་འདུག་པས་ཁོང་དང་དེ་གའི་དགོན་པའི་གྲྭ་གཉིས་བཅས་ངེད་བཞི་ཡིས་ཡང་བསྐྱར་མ་དཔེ་དང་བསྡུས་ནས་ཆད་ལྷག་སོགས་ལ་ཞུ་དག་བྱས། དེ་ནས་ཁྲོམ་རྡོ་ཁོག་དགོན་གྱི་མཁན་པོ་མདོ་སྔགས་རིག་གནས་ཀུན་ལ་མཁྱེན་རབ་ཀྱི་སྤྱན་རས་གསལ་བ་ཤེས་རབ་སེང་གེ་ཉིད་བླ་མའི་དྲུང་དུ་སྙན་བརྒྱུད་ཞུ་རུ་ཕེབས་པ་དང་མ་བགྲོས་གཅིག་ཏུ་ཞལ་འཛོམ་པའི་སྟབས་ལེགས་ལ་བརྟེན། ཁོང་དཔོན་སློབ་གཉིས་ལ་ཕྲན་གྱིས་ཞབས་ཞུ་བྱས་ཏེ་ཟླ་བ་གཉིས་ལྷག་གི་རིང་ལ་མི་དང་རྒྱུ་འགྲུལ་བཅད་ནས་འབྲེལ་ཡོད་ཀྱི་དཔེ་ཆ་བཀའ་བསྟན་རྣམས་ལ་གཟིགས་ཞིབ་མཛད་ནས་ཞུ་དག་གྲུབ་རྗེས། ཡང་བསྐྱར་བླ་མ་རིན་པོ་ཆེ་ཉིད་གཅིག་པུས་ཚར་གཅིག་ཞུ་དག་མཛད། བླ་མ་རིན་པོ་ཆེའི་ཞལ་སློབ་རྒན་ཡུམ་པ་ལགས་ནས་ཉིད་ཀྱི་འཕྲུལ་ཆས་ཕངས་མེད་ཀྱིས་གཡར་གནས་མཛད་པས་དེར་ཕྲན་ནས་ཡིག་ནོར་ཆད་ལྷག་ཚང་མ་བཅུག་བསུབ་གང་དགོས་བྱས་ནས་ཚར་གཅིག་དཔར། སླར་ཡང་བླ་མ་རིན་པོ་ཆེས་མཐའ་མའི་ཞུ་དག་མཛད་དེ་ཡིག་དོན་ནོར་བ་མངོན་མཚན་ཅན་རྣམས་བཅོས། ཐེ་ཚོམ་དོགས་གཞི་ཡོད་རིགས་ལ་བཅོས་ཐལ་མི་འབྱུང་བའི་ཆེད་དུ་གུག་རྟགས་ནང་དུ་བཅུག་ནས་བཅོས་པའམ། ཡང་ན་འོག་ཏུ་སྒོར་རྟགས་རེ་དང༌། མཆན་བུས་གསལ་བཤད་དགོས་རིགས་ལ་གསལ་བཤད་བཅས་མཛད། སྔ གས་རྣམས་ནོར་བ་མངོན་མཚན་ཅན་མ་བཅོས་ན་མི་བཏུབ་པ་དག་མ་གཏོགས་ཕལ་ཆེར་སོར་བཞག་གནང་སྟེ་བཅོས་ཐལ་མེད་པ་དང༌།

འགའ་ཞིག་གཞུང་ཚིག་གཅིག་ཏུ་གནས་ཀྱང་མཆན་བུ་ཡོད་མེད་ཀྱིས་འདིར་བཀོད་པ་ཡང་ཡོད། དེ་ལྟར་ཐབས་ཤེས་གང་དྲག་གིས་ཞུ་དག་ཐེངས་མང་བྱས་ཀྱང༌། མ་དཔེ་ཡིག་རྙིང་མི་གསལ་ཞིང་བྲིས་མ་ཡིག་ནོར་མང་བ། སྐུང་ཡིག་དང་ཚབ་ཡིག་ཐུན་མོང་མ་ཡིན་པ། བརྡ་དག་གི་འགྲོ་ལུགས་དེང་གི་དང་ཅུང་མི་མཐུན་པ་མ་ཟད། དཔེ་རྣམས་ཀྱང་ཁ་མི་མཐུན་པ་དང་ ༑ རྒྱུད་ཀྱི་ཚིག་དོན་གོ་དཀའ་ཞིང་བཅོས་མི་སྤོབས་པ་བཅས་ལ་བརྟེན་ད་དུང་ཆད་ལྷག་ནོར་འཁྲུལ་རིགས་ཡོད་ངེས་པས། ཚུལ་འདི་ལ་བློ་ཁ་ཕྱོགས་ཤིང་ལྷག་བསམ་ཅན་དག་གིས་བཀའ་མོལ་གསུང་འཕྲིན་ཡོད་པར་ཞུ། དེ་ལྟར་བརྒྱུད་རིམ་གྱི་བྱ་གཞག་ལ་བརྟེན་ད་ཐེངས་དངོས་སུ་པར་བསྐྲུན་འགྲེལ་སྤེལ་བྱེད་འོས་པ་རྣམས་གོ་རིམ་བཞིན་པོད་གསུམ་དུ་བྱས་ནས་བསྒྲིགས་པ་ནི་འདི་ལྟ་སྟཻ། སྔ ར་ཡོད་སྡེ་དགེའི་པར་མའི་ཀ་རྟགས་ལ་འཕྲོ་མཐུད་དེ། ཐོག་མ་པོད་དང་པོ་ ༼ མ ༽ པའི་དབུ་ནས་དཔལ་བརྩེ་བ་ཆེན་པོ་ཀུན་དགའ་སྙིང་པོའི་གསུང་གི་སྐོར་ལ་འཇམ་དབྱངས་མི་གཡོ་བ་སྒྲོལ་མ་གསུམ་གྱི་བསྟོད་པ་ལྡེབ།༣ ཀྱེ་རྡོར་ལུས་དཀྱིལ་གྱི་དབང་གི་བྱ་བ་མདོར་བསྡུས་པ་ལྡེབ།༧ གོང་དུ་མ་བསྟན་པའི་རྡོ་རྗེ་སློབ་དཔོན་གྱི་དབང་གི་ཐོ་ལྡེབ།༣ འཕགས་པ་མཁའ་འགྲོ་མ་རྡོ་རྗེ་གུར་གྱི་རྒྱུད་འཆད་ཐབས་ལྡེབ།༢༡ རྡོ་རྗེ་གུར་གྱི་ཟིན་བྲིས་ས་ཆེན་གྱིས་མཛད་ཟེར་བའི་ཕྱིས་བཏབ་འདི་རྣམས་སྒུ་རུམ་དཔེ་ཁང་གི་ཕྱག་དཔེ་ལས་ཞུས་ཏིག་བགྱིས་པ་ལྡེབ།༦ སྨོན་ལམ་དབང་བཞིའི་བཤད་པར་སྦྱར་བ་ལྡེབ།༢ བདག་མེད་མའི་སྒྲུབ་ཐབས་བདུད་རྩི་འོད། དེའི་རྫོགས་རིམ་ལྷན་ཅིག་སྐྱེས་གྲུབ། དེའི་ཚོགས་འཁོར། དེ་ཉིད་བཅུ་པ་སྟེ། ཌོཾ་བྷི་ཝའི་གཞུང་བཞིའི་བསྡུས་དོན་ལྡེབ།༦ བདེ་མཆོག་ཉུང་ངུའི་རྒྱུད་ཀྱི་དོན་བསྡུས་ལྡེབ།༤ བདེ་མཆོག་གི་ས་བཅད་ལྡེབ།༡༥ བདེ་མཆོག་གི་སྔགས་བཏུ་ལྡེབ།༥ ནག་པོ་པའི་སྦྱིན་སྲེག་གི་ཐོ་ཡིག་སྦྱིན་སྲེག་འབྲྀང་དང་བསྡུས་པའི་དབང་དུ་བྱས་པ་ལྡེབ།༩

དབང་གི་བྱ་བ་མདོར་བསྡུས་པ་དང་དབང་ཚིག་ཙམ་གྱིས་ཐོབ་པའི་གདམས་པ་ལྡེབ།༧ སེང་གེ་སྒྲའི་སྒྲུབ་ཐབས་ལས་ཚོགས་དང་བཅས་པ་ལྡེབ།༡༣ ཨོ་ལ་པ་ཏིའི་མན་ངག་དང་བསྡུས་དོན་ལྡེབ།༡༦ སྤྱོད་པའི་རྡོ་རྗེའི་གཞུང་དྲུག་གི་བསྡུས་དོན་ལ་ལྡེབ།༡༠ བཅས་སོ། །སློབ་དཔོན་རིན་པོ་ཆེ་བསོད་ནམས་རྩེ་མོའི་གསུང་ལ། བླ་མ་བ་རི་ལོ་ཙཱ་བ་རིན་ཆེན་གྲགས་ཀྱི་རྣམ་ཐར་ལྡེབ།༦ ཁ་སྦྱོར་ཐིག་ལེའི་རབ་བྱེད་གཉིས་པའི་གཉིས་པའི་དོན་རྟོགས་མྱུ་གུ་ལྡེབ།༣༡ ཆོས་ཀྱི་རྗེ་རྣལ་འབྱོར་གྱི་དབང་ཕྱུག་སློབ་དཔོན་རིན་པོ་ཆེའི་བཀའ་འབུམ་ལས་བཤད་སྦྱར་ཉི་འོད་སྣང་བའི་བསྡུས་དོན་ལྡེབ།༡༥ མཚོ་སྐྱེས་ཚོགས་འཁོར་ལྡེབ། ༦ཡི་གེའི་བཀླག་ཐབས་བྱིས་པ་བདེ་བླག་ཏུ་འཇུག་པའི་རང་མཆན་ལྡེབ།༡༥ བཅས་སོ། །རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱི་གསུངས་ལ། ཡབ་གྱི་བསྟོད་པ་དཎྜ་ཀའི་མཆན་ལྡེབ།༥ བདག་མེད་མ་ལྷ་མོ་བཅོ་ལྔའི་བསྟོད་པའི་མཆན་ལྡེབ།༧ ཀྱེའི་རྡོ་རྗེའི་ཆོས་སྐོར་གྱི་དཀར་ཆག་ལྡེབ།༤ རྒྱུད་ཀྱི་ཐོ་ཡིག་ཚན་པ་གཉིས་ལ་ལྡེབ།༧ རྡོ་རྗེ་གུར་གྱི་རྒྱུད་རྗེ་བཙུན་གྱི་མཆན་དང་བཅས་པ་ལྡེབ། ༡༠༠དེ་ཁོ་ན་ཉིད་གསུམ་ལྡེབ།༥ འཁོན་གྲགས་པ་རྒྱལ་མཚན་གྱི་གསུང་མགུར་ལྡེབ།༤ངན་སོང་ཐམས་ཅད་ཡོངས་སུ་སྦྱོང་བའི་རྒྱུད་ཀྱི་དཀྱིལ་འཁོར་བྲི་བ་དང་སྒོམ་པའི་མངོན་པར་རྟོགས་པ་ལ་བརྟེན་ནས་དབང་བསྐུར་ཏེ་སྡིག་པ་སྦྱང་བའི་ཐབས་ཉེ་བར་མཁོ་བའི་འོད་ཟེར་ལྡེབ།༡༧ གཏོར་མ་ཆ་གསུམ་ལྡེབ།༥ གཏོར་མ་བརྒྱ་རྩ་ལྡེབ།༥ རྗེ་བཙུན་གྱིས་མཛད་པའི་བདེན་བདར་ཆེན་མོ་ལྡེབ།༡༠ མེ་མཁའ་རྒྱ་མཚོའི་རྩིས་ལ་ལྡེབ།༡༤ སྨྲ་སྒོ་མཚོན་ཆའི་མཆན་རྗེ་བཙུན་གྲགས་པ་རྒྱལ་མཚན་གྱིས་མཛད་པ་ལྡེབ།༡༤ བཅས་བཞུགས། པོད་གཉིས་པ ༼ ཙ ༽ པ་ལ། ཆོས་ཀྱི་རྗེ་ས་སྐྱ་པཎྜི་ཏ་ཀུན་དགའ་རྒྱལ་མཚན་གྱི་གསུང་སྐོར་ལ། སཾ་པུ་ཊའི་བསྡུས་དོན་ལྡེབ།༣༤ རྒྱུད་ཀྱི་རྒྱལ་པོ་ཆེན་པོ་སཾ་པུ་ཊ་ཞེས་བྱ་བ་དཔལ་ལྡན་ས་སྐྱ་པཎྜི་ཏའི་མཆན་དང་བཅས་པ་ལྡེབ།༣༠༡

བཅས་བཞུགས ༑ པོད་གསུམ་པ ༼ ཚ ༽ པ་ལ། ལྷ་སའི་ཇོ་བོ་དཀོན་མཆོག་གསུམ་ལ་བསྟོད་པ་ལྷ་མཆོག་མ་ལྡེབ།༢ རྗེ་བཙུན་འཇམ་དབྱངས་གཙོ་འཁོར་ལྔའི་བསྟོད་པ་བསྐྱེད་རིམ་གསལ་བའི་སྒྲོན་མ་ལྡེབ།༣ བཅོམ་ལྡན་འཕགས་མ་སྒྲོལ་མ་ལ་བསྟོད་པ་ལྡེབ།༡ མཚན་བརྗོད་འདོན་ཐབས་ལྡེབ།༣ བདེ་བར་གཤེགས་པའི་ཐུགས་རྗེ་ལ་བསྐུལ་བ་ལྡེབ།༦ ས་སྐྱ་པཎྜི་ཏས་རྗེ་བཙུན་རིན་པོ་ཆེ་གཞན་དོན་ལ་གཤེགས་ནས་གདུང་དབྱངས་སུ་བསྟོད་པ་ལྡེབ།༣ ཆོས་རྗེ་ས་སྐྱ་པཎྜི་ཏས་མཛད་པའི་ཆོས་འབྱུང་ཆེན་མོ་ལྡེབ།༦༡ སྡེབ་སྦྱོར་གྱི་བསྟན་བཅོས་བསྟོད་དབྱངས་ཀྱི་ཕྲེང་བ་ལྡེབ།༡༦ ཕྱག་མཚལ་སྨོན་ཚིག་ལྡེབ།༢ རྡོ་རྗེ་རྣམ་འཇོམས་བིར་ལུགས་ཀྱི་རྒྱུད་ཀྱི་བཤད་པ་བདུད་རྩི་སྤེལ་བ་ལྡེབ།༦ དུར་ཁྲོད་ཐོད་པའི་བརྟག་ཐབས་ལྡེབ ༑ ༢ ཡན་ལག་བརྒྱད་པའི་སྙིང་པོ་ལྡེབ།༢༦ ས་སྐྱ་པཎ་ཆེན་གྱིས་མཛད་པའི་སྤྲ་ཁྲིད་ཁྲ་བོ་དང༌། ཟུར་རྒྱན་ཉམས་ཀྱི་མེ་ལོང་དང༌། གཉེན་ལྟག་གཉའ་སྟོང་གཟིགས་ཀྱིས་བསྟན་པའི་རིན་ཆེན་ཟུང་དྲུག་ལྡེབ།༡༣ སྐྱེས་བུའི་རྣམ་འབྱེད་བཤད་པ་གཞོན་ནུའི་མགུར་རྒྱན་ལྡེབ།༧ ཆོས་དང་ཆོས་མ་ཡིན་པ་རྣམ་པར་འབྱེད་པའི་བསྟན་བཅོས་ལེགས་བཤད་ཉི་མའི་སྙིང་པོ་ལྡེབ།༧ སྡོམ་པ་གསུམ་གྱི་རབ་ཏུ་དབྱེ་བའི་བསྟན་བཅོས་ལྡེབ།༨༧ མཁས་པ་རྣམས་འཇུག་པའི་སྒོ་ཞེས་བྱ་བའི་བསྟན་བཅོས་ཀྱི་རྩ་བ་སྡེབ།༡༤ དག་པར་བྱེད་པའི་སྡེབ་སྦྱོར་རིན་ཆེན་རྒྱ་མཚོ་སྡེབ།༥ བཅས་སོ། །འགྲོ་བའི་མགོན་པོ་ཆོས་རྒྱལ་འཕགས་པའི་གསུང་སྐོར་ལ ༑ ཀྱེའི་རྡོ་རྗེ་ཞེས་བྱ་བའི་རྒྱུད་ཀྱི་རྒྱལ་པོ་ལྡེབ།༩༠ དཔལ་རྡོ་རྗེ་སེམསདཔའི་སྒྲུབ་ཐབས་སྡེབ།༢ དབང་གསུམ་པའི་ལམ་རྒྱས་བསྡུས་གཉིས་ལས་བྱུང་བ་སྡེབ། ༦ རྡོ་རྗེ་ཕུར་པའི་གཏོར་ཆོག་སྡེབ།༣ ས་ག་ ( སེང་གེའི་ ) མཐའི་དྲིས་ལན་སོགས་འཕགས་པས་མཛད་པ་འགའ་ཞིག་ལྡེབ།༡༡ གཏོར་མའི་དེ་ཉིད་བརྒྱད་པ་ལྡེབ།༩ དཔལ་ས་སྐྱའི་རྗེ་བཙུན་གོང་མ་རྣམ་ལྔའི་གསུང་མ་ཕྱི་གསར་རྙེད་པར་དུ་བསྐྲུན་པའི་དཀར་ཆག་དྲི་བྲལ་མེ་ལོང་ཞེས་བྱ་བ་ལྡེབ།༡༡

བཅས་བཞུགས་སོ། །གསུམ་པ ༑ དེ་ལྟར་གསུང་རབ་རིན་པོ་ཆེ་འདི་ཉིད་པར་བསྐྲུན་ཡོངས་སུ་གྲུབ་པའི་དགེ་རྩ་བྱང་ཆུབ་ཏུ་བསྔོ་བ་ནི། འགྲོ་ཀུན་ཕན་བདེ་དཔྱིད་ཀྱི་མ་མ་ནི། ཀུན་མཁྱེན་སྟོབས་བཅུ་མངའ་བའི་བསྟན་ལགས་ན། །དེ་ཚུལ་གསལ་བར་བྱེད་པའི་ས་སྐྱ་པའི ༑ ༑ རྗེ་བཙུན་གོང་མའི་གསུང་རབ་པར་དུ་བསྐྲུན། །ལྷག་བསམ་དག་པའི་རྩ་བ་རབ་བརྟན་ཞིང༌། །གུས་རྟག་སྦྱོར་བའི་ཡལ་འདབ་རྒྱས་པའི་ཁྲོད། ལེགས་པར་གྲུབ་པའི་འབྲས་བུ་གཡུར་ཟ་བའི། །དཔལ་གྱི་ལྗོན་པ་ལས་བྱུང་རྣམ་དཀར་དྲི ༑ ༑ ཡོངས་སུ་བསྔོ་བའི་རླུང་གི་རྟར་གཞོན་ཏེ། ། མཁའ་ཁྱབ་འགྲོ་བ་ཀུན་གྱི་རྗེས་སོང་ནས། །གནས་སྐབས་མངོན་མཐོ་མཐར་ཐུག་ངེས་ལེགས་ཀྱི། །ཕན་བདེའི་དྲི་བསུང་མི་ཟད་འབྱུང་གྱུར་ཅིག།ཕ་མས་གཙོར་བྱས་ཡིད་ཅན་མ་ལུས་པ།།དགེ་བ་འདི་ཡིས་ཚོགས་རྫོགས་སྒྲིབ་བྱང་ནས། །རྣམ་མཁྱེན་གོ་འཕང་རིང་མིན་མངོན་གྱུར་ཏེ། །འགྲོ་དོན་མཁའ་དང་མཉམ་པ་འབྱུང་གྱུར་ཅིག །གཞན་ཡང་ཐུབ་བསྟན་འཛིན་པའི་དམ་པ་རྣམས། །ཐུགས་ཀྱི་བཞེད་དོན་མ་ལུས་ལྷུན་གྲུབ་ནས ༑ ༑ རྒྱལ་ཁམས་ཆོས་ཀྱི་བྱ་བས་རྟག་སྐྱོང་སྟེ། །ཞབས་པད་བསྐལ་པ་རྒྱ་མཚོར་བརྟན་གྱུར་ཅིག །ཀུན་ཀྱང་བླང་དོར་གནས་ལ་མི་རྨོངས་ཤིང༌། །ཕན་ཚུན་ཕ་མ་ལྟ་བུར་བྱམས་སྐྱོང་གིས།།འཁྲུལ་རྩོད་གདུག་པའི་བསམ་སྦྱོར་ཀུན་ཞི་ནས།།ནད་མེད་དགེ་ལ་རྟག་ཏུ་འཇུག་པར་ཤོག །ལེག༵ས་བྱས་བསོ༷ད་ནམ༷ས་འབྱུང་བའི་ཆོས་སྦྱིན་པར། །ལེག༵ས་པར་བསྐྲུན་པའི་འཕྲུལ་གྱི་འདུ་བྱེད་ནི། །ལེག༵ས་འབྱུང་རྒྱལ་བསྟན་ཚེ༵་ཡི་རྒྱུན་བཞིན་དུ། །ལེག༵ས་འཕེ༷ལ་ཐབས་ལ་ལྷག་བསམ་ཅན་དེས་སྦྱར ༑ ༑ ཞེས་པ་འདི་ནི་མདོ་ཁམས་སྒ་ཡུལ་གྱི་ཁྲི་འདུ་སྐལ་བཟང་དགོན་པའི་གྲྭ་རིགས་བསོད་ནམས་ཚེ་འཕེལ་ནས་བྲིས་སོ།། །།དགེའོ།། །། དཀར་པོ་རྣམ་གསུམ་དང་འཕགས་པའི་གསུང་རབ་ཁ་སྐོང་པོད་གཉིས་པ། མེས་པོའི་ཞུལ་བཞག་ལས། ས་སྐྱ་བཀའ་འབུམ། PAGE 246PAGE 245 མེས་པོའི་ཤུལ་བཞག་ལས།

ས་སྐྱ་བཀའ་འབུམ།