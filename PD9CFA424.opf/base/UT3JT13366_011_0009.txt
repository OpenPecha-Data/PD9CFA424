༄༅། །ཕག་མོ་ཞལ་གཉིས་མའི་སྒྲུབ་ཐབས་བཞུགས། །

༄༅། །ཨོཾ་སྭ་སྟི་སིདྡྷཾ། བསྐལ་པའི་མེ་དང་འདྲ་བའི་འོད་ལྡན་ཞིང༌། །ཉི་མ་བྱེ་བ་ཚོགས་པའི་གཟི་བརྗིད་ཅན། །བདེན་གཉིས་ཟུང་འཇུག་རྡོ་རྗེ་རྣལ་འབྱོར་མ། །ཞལ་གཉིས་ལྡན་པ་དེ་ལ་ཕྱག་འཚལ་ལོ། །འདིར་ ¡Ã དཔལ་ ( ¡¶ ཞ ¡· རྗེ་བཙུན་ ) རྡོ་རྗེ་རྣལ་འབྱོར་མ་ཞལ་གཉིས་མ་སྒྲུབ་པའི་ཐབས། དཔལ་ཨོ་རྒྱན་གྱི་མི་དབང་ཨིནྡྲ་བྷུ་ཏིས་མཛད་པའི་སྒྲུབ་པའི་ཐབས་ཀྱི་ལག་ཏུ་བླང་བའི་རིམ་པ་བརྗོད་པར་བྱའོ། །འདིར་སྒྲུབ་པ་པོ་དབང་དང་བྱིན་རླབས་ཐོབ་ཅིང་དམ་ཚིག་དང་སྡོམ་པ་ལ་གནས་པས། སྟན་བདེ་བ་ལ་ཁ་ནུབ་ཏུ་བལྟས་ཏེ་འདུག་ལ། སྐྱབས་འགྲོ་བྱས་ནས་བྱང་ཆུབ་ཀྱི་སེམས་ཡུན་རིང་དུ་བསྒོམ་ལ། སྦྲང་ཆང་ངམ། བུར་ཆང་ངམ། སྦྱར་བའི་ཆང་གང་ཡང་རུང་བ་ཐོད་པར་བླུགས་ཏེ། བདུད་རྩི་ལྔ་དང་ལྡན་པར་བྱའོ། །དེ་ནས་ལག་པ་གཡོན་པའི་མཐེ་བོ་དང་སྲིན་ལག་སྦྱར་ཏེ། ཐོད་པའི་དཔྲལ་བ་རང་གི་མདུན་དུ་བསྟན་པའི་ཆང་གི་ནང་དུ་བཅུག་སྟེ། ཨོཾ་ཞེས་བརྗོད་ཅིང་གཡོན་སྐོར་གྱིས་ཆོས་འབྱུང་བྲི་ཞིང་ཨཱཿཞེས་བྱ་བ་དང་ཧཱུྃ་ཞེས་བརྗོད། དབུས་སུ་བྃ་ཞེས་བརྗོད་པས་ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་ཀྱྀས་བདུད་རྩིའི་ཆར་ཕབ་ནས་ཐོད་པ་གང་བར་བསམ་ཞིང༌། ཨོཾ་ཨཱཿཧཱུྃ་ཞེས་མང་དུ་བརྗོད་པར་བྱའོ། །བདུད་རྩི་མཐེབ་སྲིན་སྦྱར་བས་བླངས་ལ། དཔྲལ་བ་དང་ ༑ མགྲིན་པ་དང༌། སྙིང་གར། ཨོཾ་ཨཱཿཧཱུྃ་ཞེས་བརྗོད་ཅིང་བྱུག་གོ །ལུས་ཐམས་ཅད་ལ་གཏོར། མཆོད་པའི་རྫས་ཡོད་ན་སུམྦྷ་བཟླས་ཤིང་བསང༌། དེ་ནས་ལག་པ་གཡས་པའི་མཐེབ་སྲིན་གྱྀས་ ( ¡¶ ཞ ¡· + ཆང་ ) བླངས་ལ་ལག་པ་གཡོན་པའི་མཐིལ་དུ། ཨོཾ་བྃ་བརྗོད་ཅིང་ཡི་གེ་ཁ་དོག་དམར་པོ་བསྒོམ་སྟེ། རྡོ་རྗེ་ཕག་མོར་མོས་པ་བྱ། མཐེའུ་ཆུང་གི་རྩ་བར་ཧྃ་ཡྃ་སྔོན་མོ་གཤིན་རྗེ་མར་མོས། སྲིན་ལག་ལ་ཧྲིཾ་མྃ་དཀར་མོ་རྨོངས་བྱེད་མར་མོས། གུང་མོ་ལ་ཧྲེཾ་ཧྲིཾ་སེར་མོ་སྦྱིན་བྱེད་མར་མོས། མཛུབ་མོ་ལ་ཧཱུྃ་ཧཱུྃ་ལྗང་གུ་སྐྱོད་བྱེད་མར་མོས།

མཐེ་བོང་གི་རྩ་བར་ཕཊ་ཕཊ་དུད་ཁ་ཙཎྜི་ཀཱར་མོས་པ་བྱས་ལ། ཡང་ལག་པ་ཐམས་ཅད་ལ་གཏོར་ཞིང་ལག་པ་གཉིས་ཕན་ཚུན་མཉེས་ལ་ལུས་ཐམས་ཅད་ལ་བྱུག་ཅིང་གོ་ཆའི་སྔགས་བརྗོད་པར་བྱའོ། །དེ་ནས་ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱ་སྭ་བྷཱ་ཝ་ཤུདྡྷོ྅་ཧཾ། ཞེས་བརྗོད་པས་སྣང་བ་དང་ལུས་དག་ཅིང་མི་དམིགས་པར་བྱ། ཨོཾ་བཛྲ་ཤུདྡྷཿསརྦ་དྷརྨཱ་བཛྲ་ཤུདྡྷོ྅་ཧཾ། ཞེས་བརྗོད་པས་སྟོང་པ་དང་ངག་དག་པར་བྱས། ཨོཾ་ཡོ་ག་ཤུདྡྷཿསརྦ་དྷརྨཱ་ཡོ་ག་ཤུདྡྷོ྅་ཧཾ། ཞེས་བརྗོད་པས་ཟུང་དུ་འཇུག་པ་སྟེ། ཡིད་དག་པར་བསམ་པར་བྱ། དེ་ནས་སྐད་ཅིག་མས་བདག་གི་ལུས་ཁམས་ ( ¡¶ ཞ ¡·¡¶ ལུ ¡· + གསུམ་ ) རྣམ་པར་དག་པའི་རང་བཞིན་གཞལ་ཡས་ཁང་དུ་བསྒོམ་མོ། ། བདག་གི་ལྟེ་བའི་ཐད་སོར་ཨྃ་གྱུར་པའི་བྃ་ཡིག་དམར་པོ་ལས་བྱུང་བའི་རྡོ་རྗེ་རྣལ་འབྱོར་མ་ཕྱག་གཡས་པས་གྲི་གུག་འཕྱར་བ། གཡོན་པས་ཐོད་པ་ཁྲག་གིས་བཀང་བ་ཐུགས་ཀར་འཛིན་པ། གྲུ་མོའི་ཁུག་ ( ¡¶ ཞ ¡· - ཁུག་ ) ན་ཡར་ཁ་ཊྭཱཾ་ག་དར་དཔྱངས་དང་དྲིལ་བུ་སིལ་སིལ་གྱི་སྒྲ་དང་ལྡན་པ། དབུ་སྐྲ་སིལ་བུ་ཐུར་དུ་གྲོལ་བ ༑ གཅེར་བུ་ཞལ་གཉིས་ཀའང་སྤྱན་གསུམ་དང་ལྡན་པ། ¡Ã བུ་མོ་ ( ¡¶ ཞ ¡· - བུ་མོ ) ལོ་བཅུ་དྲུག་ལོན་པའི་ཆ་བྱད་ཅན། རུས་པའི་རྒྱན་ཆ་ལྔ་དང་ལྡན་པ། སངས་རྒྱས་ལྔའི་རང་བཞིན་གྱི་ཐོད་པ་སྐམ་པོ་ལྔའི་དབུ་རྒྱན་ཅན། ཞབས་གཡོན་པའི་བརླ་ལ་གཡས་པའི་བྲང་བ་སྦྱར་བའྀ་སྐྱིལ་ཀྲུང་ཕྱེད་པའི་ཚུལ་གྱིས་པདྨ་དང་ཉི་མའི་སྟེང་དུ་རོ་མནན་པ། ཛཱ་བའི་མེ་ཏོག་གམ། སིནྡྷུ་རའི་མདོག་ལྟར་དམར་བ། རྩ་བའི་ཞལ་ནི་ཀུན་རྫོབ་རྣམ་པར་དག་པ་ཁྲོ་མོའི་ཞལ་ལ། གཡས་པ་ནི་དོན་དམ་པ་རྣམ་པར་དག་པ་ཕག་གི་གདོང་ངོ༌། །དེའི་ཁ་དོག་ནི་ཞི་བ་ལ་ཁ་དོག་དཀར་པོར་བསྒོམ། རྒྱས་པ་ལ་སེར་པོ། དབང་ལ་དམར་པོ། དྲག་པོ་ལ་ ¡Ã ནག་པོར་ ( ¡¶ ཞ ¡· སྔོན་པོ་ ) བསྒོམ་པར་བྱའོ། །དེ་ནས། བླ་མའི་མན་ངག་ལམ་གྱིས་ནི། ། རིམ་པ་རྒྱས་པར་ཤེས་པར་བྱ། །ཞེས་འབྱུང་བས་ན་སྔར་བཞིན་ལག་པ་བྱིན་གྱིས་བརླབས་པ་བྱིན་གྱིས་བརླབས་པའི་ལག་པའི་མཐིལ་ལྟེ་བར་རེག་ཅིང༌།

ཨོཾ་བྃ་ཞེས་བརྗོད་ཅིང༌། ལྟེ་བར་ཨོཾ་བྃ་དམར་པོ་རྡོ་རྗེ་ཕག་མོར་མོས་པར་བྱའོ། །དེ་བཞིན་དུ་འོག་མ་རྣམས་ལ་ཡང་མཐེ་ཆུང་སྙིང་གར་རེག་ཅིང༌། སྲིན་ལག་ཁ་ལ་གུང་མོ་སྤྱི་བོ་རུ། མཛུབ་མོ་སྤྱི་གཙུག་ཏུ། མཐེབ་ཆེན་དཔུང་པ་ལ་རེག་པ་ཙམ་བྱ་ཞིང་ ༑ ཡིག་འབྲུ་ངག་ཏུ་བརྗོད་པ་དང༌། ཡི་གེར་བསྒོམ་པ་དང༌། ལྷར་མོས་པ་བྱའོ ༑ ༑ དེ་ནས་འབར་བའི་ཕྱག་རྒྱ་དང༌། ངག་ཏུ་ཕཻཾ། ཞེས་བརྗོད་པས་ཡེ་ཤེས་འཁོར་ལོ་ནམ་མཁར་སྤྱན་དྲངས་ལ། ཅི་འབྱོར་བས་མཆོད་དེ། ཛཿཧཱུྃ་བྃ་ཧོཿཞེས་བརྗོད་པས་བདག་གི་ལུས་ལ་བསྟིམ་པར་བྱའོ། །ཡང་འབར་བའི་ཕྱག་རྒྱ་དང༌། ངག་ཏུ་ཕཻཾ་ཞེས་བརྗོད་པས། དབང་བསྐུར་གྱི་ལྷ་འཁོར་ལོ་བདེ་མཆོག་གྱི་དཀྱིལ་འཁོར་སྤྱན་དྲངས་ཏེ། དབང་བསྐུར་བར་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པའི་ཆུས་བདག་གི་སྤྱི་བོ་ནས་མར་དབང་བསྐུར་བས། ལུས་ངག་ཡིད་གསུམ་གྱི་དྲི་མ་སྦྱངས་ཏེ། ཆུའི་ལྷག་མ་ཡར་ལུད་པ་ལས་སྤྱི་བོའི་འཁོར་ལོའི་སྟེང་དུ་མི་བསྐྱོད་པས་དབུར་བརྒྱན་པར་བསམ་པར་བྱའོ ༑ ༑ དེ་ནས་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང་ནང་བདུད་རྩི་དང༌། བསྟོད་པའི་མཆོད་པ་སྟེ། བསྐྱེད་པའི་རིམ་པའོ།། །།དེ་ནས་རྫོགས་པའི་རིམ་པའི་རྣལ་འབྱོར་ནི་ཅིས་ཀྱང་འབྲེལ་བ་ཅན་དུ་བསྒོམ་སྟེ། གསང་གནས་འཁོར་ལོ་གྲུ་གསུམ་ཉིས་བརྩིགས་གཡས་གཡོན་གྱི་ཟུར་བཞི་ལ། གཡུང་དྲུང་རིས་འཁྱིལ་བ་བཞི། ལྟེ་བར་བྃ་གྱི་མཐའ་མར་ཨོཾ་གསུམ་མའི་སྔགས་ཀྱིས་བསྐོར་བ་གཡོན་དུ་ ( ¡¶ ཞ ¡· + མྱུར་དུ་ ) འཁོར་བ་ལ་དམིགས་ལ ༑ དེའི་འོད་ཀྱིས་ཕག་མདོང་གི་དཔྲལ་བ་ན་གཡུང་དྲུང་རིས་འཁྱིལ་བ་མྱུར་དུ་གཡོན་དུ་འཁོར་བར་དམིགས་ཤིང་རླུང་ཁ་སྦྱར་ཅི་རིགས་པ་ཞིག་བསྒོམ་པར་བྱའོ ༑ ༑ རྫོགས་པའི་རིམ་པའོ། །དེ་ལྟར་སྔོན་དུ་སོང་ནས་གང་ཟག་རིགས་གཉིས་ཏེ། ཐུན་མོང་གི་དངོས་གྲུབ་གཙོར་བསྒྲུབ་པར་འདོད་པ་དང༌། ཏིང་ངེ་འཛིན་ལ་བརྟེན་ནས་ཕྱག་རྒྱ་ཆེན་པོ་བསྒྲུབ་པར་འདོད་པའོ།

།དང་པོ་ནི་ལྷའི་ ¡Ã རྣལ་འབྱོར་ ( ¡¶ ཞ ¡· རྣམ་པ་ ) ལ་དམིགས་པ་གཏད་ལ། ཨོཾ་གསུམ་མའི་བཟླས་བརྗོད་འབུམ་ཕྲག་བཞི་ལ་སོགས་པ་མང་དུ་བྱེད་པ་ཡིན་ནོ། །གཉིས་པ་ནི་དབང་བཞི་པའི་རྫོགས་པའི་རིམ་པའི་མན་ངག་བྱིན་རླབས་ཀྱི་རྒྱུན་བསྒོམ་པ་ཡིན་ཏེ། འདི་ལ་གསུམ། བདེ་བ་སྔོན་དུ་སོང་བའི་སྟོང་པ་དང༌། ¡Ã དྲོད་སྔོན་དུ་སོང་བའི་བདེ་སྟོང་ ༑ ( ¡¶ ཞ ¡· - དྲོད་སྔོན་་་་་་་བདེ་སྟོང༌། ) སྟོང་པ་སྔོན་དུ་སོང་བའི་བདེ་བ་ཞེས་བྱ་བ་དང་དམིགས་པ་གསུམ་ཡིན་ནོ། །དང་པོ་ནི་གསང་གནས་ཀྱི་འཁོར་ལོ་འཁོར་བ་དང༌། མཛོད་སྤུ་རུ་དགའ་བ་འཁྱིལ་བ་འཁོར་བ་གཉིས་ལ་དམིགས་པ་མཉམ་དུ་གཏད་དོ ༑ ༑ སྟེང་རླུང་མནན་ཅིང་འོག་རླུང་བསྐུམས་ལ་ལུས་སེམས་གཉིས་ཀ་བསྒྲིམ་པ་གཉིས་ཀྱིས་སྐད་ཅིག་དེ་ཉིད་ལ་བདེ་དྲོད་འབར་རོ། །དེ་ནས་རླུང་མི་མནན་པར་འཁོར་ལོ་ཉིད་ལ་དམིགས་པ་གཏད་པས་རང་གི་དྲོད་དང་བདེ་བ་འབར་རོ། ། མཐར་གསང་གནས་ཀྱི་འཁོར་ལོ་འབའ་ཞིག་གིས་བདེ་བ་འབར་རོ། །འདི་ནི་བདེ་བ་སྔོན་དུ་སོང་བའི་སྟོང་པ་སྒོམ་པ་ཡིན་ཏེ། སྟོང་པ་དེའང་གཟུང་འཛིན་གྱི་འཆིང་བ་ལས་གྲོལ་པའི་སྟོང་པ་བསྒོམ་པ་ཡིན་གྱི། སྣང་བ་མི་དམིགས་པའི་སྟོང་པ་བསྒོམ་པ་མ་ཡིན་ཏེ། སྣང་བ་ནི་དུ་བ་ལ་སོགས་པ་སྣ་ཚོགས་སུ་སྣང་བ་འཆར་ཞིང་ ༑ མཐར་ནི་ལྷག་མཐོང་དང༌། ཟུང་དུ་འཇུག་པས་ཞི་གནས་དང་སྟོང་པ་ཟུང་དུ་ཆུད་པར་འགྱུར་རོ། །གཉིས་པ་དྲོད་སྔོན་དུ་སོང་བའི་བདེ་བ་བསྒོམ་པ་ནི། ¡Ã འོག་གི་ ( ¡¶ ཞ ¡· - འོག་གི་ ) འཁོར་ལོའི་དམིགས་པ་སྔ་མ་བཞིན་དུ་བྱས་ལ། འཁོར་ལོ་འཁོར་བའི་ཤུགས་ཀྱིས་བྃ་ཡིག་ལས་འོད་གསལ་གྱི་མེ་ཆེར་འབར། དབུ་མའི་ལམ་ནས་སོང་སྟེ་ཧྃ་གི་བར་དུ་འབར། ཧྃ་ལས་ཐིག་ལེ་བ་ཐག་ལྟ་བུ་འཛག་པས་དྲག་ཏུ་འཁོར་ཞིང༌། དྲག་ཏུ་འབར་བར་བསམ། སྲིན་པོའི་ལམ་དྲག་ཏུ་བསྡམ་མོ ༑༑ ཐིག་ལེ་འཛག་པ་ཤུགས་ཆེ་ན་ཟོན་བྱ། འོག་གི་འཁོར་ལོ་མི་དམིགས་པར་བྱས་ལ་འབར་བ་ཙམ་ལ་སེམས་གཏད།

འོག་རླུང་ལྷོད་དེ་སྟེང་རླུང་རན་ཚད་དུ་བྱ ༑ ཉམས་གཞན་ཐམས་ཅད་འདྲའོ། །གསུམ་པ་སྟོང་པ་སྔོན་དུ་སོང་ནས་བདེ་བ་བསྒོམ་པ་ནི། ལྟེ་བར་འཁོར་ལོ་ལ་དམིགས་པ་གཏད་ལ། འཁོར་ལོ་དང་སྔགས་ཕྲེང་མི་འཁོར་བར་ཡང་ནས་ཡང་དུ་གསལ་གདབ། དེ་ནས་བྃ་ཡིག་གི་ཐིག་ལེ་དམར་པོ་དེ། ཆོས་ཐམས་ཅད་སྟོང་པ་ཉིད་ཀྱི་མཚོན་བྱེད་ཡིན་པས། ཐིག་ལེ་དེ་ལ་བུ་ག་རྟ་རྔ་ཙམ་ཞིག་བསམས་ལ། དེ་ཇེ་ཡངས་ཇེ་ཡངས། ཇེ་ཆེ་ཇེ་ཆེ་ལ་ཐིག་ལེ་དེར་དམིགས་པ་གཏད་པའི་དབང་གིས། ཐིག་ལེ་དང༌། བྃ་ཡིག་དང་ ༑ སྔགས་ཕྲེང་དང༌། བདག་ཉིད་དང༌། འཁོར་འདས་ཀྱི་ཆོས་ཐམས་ཅད་ཀྱང་རང་གི་ངང་གིས་མི་དམིགས་ཤིང་སྟོང་པར་འགྱུར་རོ། །ཐིག་ལེ་སྟོང་པ་ཡི་གེ་མེད ༑ ༑ ཅེས་པའི་དོན་ཡང་འདི་ཡིན་ནོ་གསུང༌། དེའི་རྗེས་ལ་ལུས་བདེ་བས་གང་ཞིང་སེམས་ལ་སྟོང་ཉམས་ཆེ་སྟེ། རྗེས་ཀྱི་སྣང་བ་སྣ་ཚོགས་སུ་འགྱུར་རོ། །ཤེས་བྱའི་སྒྲིབ་པ་བག་ལ་ཉལ་སྤང་བའི་ཕྱིར། ཟས་ལ་གཙང་བཙོག་མེད་པ་དང༌། གྲོགས་ལ་བཟང་ངན་མེད་པ་དང༌། སྤྱོད་ལམ་ལ་ངེས་པ་མེད་པར་བྱས་ན། ངེས་པར་མཆོག་གི་དངོས་གྲུབ་འཐོབ་པར་འགྱུར་རོ། །དེ་ནས་གསང་སྔགས་བཏུ་བ་ནི ༑ གཞུང་ཉིད་དུ་རྟོགས་པར་འགྱུར་ལ། ཚོགས་བསོག་པ་ཕྱི་རོལ་གྱི་མཆོད་པ་དང་ ༑ གཞོན་ནུ་མའི་མཆོད་པ་དང༌། ཚེས་བཅུའི་མཆོད་པ་དང༌། སློབ་མ་རྗེས་སུ་བཟུང་བའི་ཆོ་ག་རྣམས་ནི་གཞུང་གི་སྟེང་དུ་རྟོགས་མོད་ཀྱི། འོན་ཀྱང་སློབ་མ་རྗེས་སུ་བཟུང་བ་ཞེས་བྱ་བ་ལས་བཅུ་དང་ཞལ་གྱི་གདམ་པ་ལྟར་ཤེས་པར་བྱའོ།། ཞལ་གཉིས་མ་ཆུང་ངུའི་རྗེས་ལ་སྔགས་ཀྱི་དེ་ཁོ་ན་ཉིད་དང་ལས་བཅུ་བསྟན་པར་བྱའོ ༑ ༑ འདི་གསུམ་མི་དབང་ཨིནྡྲ་བྷུ་ཏིའི་ཆོས་གསུམ་བྱ་བ་ཡིན་ཏེ། གོང་མ་གཉིས་ནི་མི་དབང་ཉིད་ཀྱིས་མཛད་ལ། ལས་བཅུ་ནི་ ( ¡¶ ཞ ¡· + དེའི་ ) མན་ངག་གི་བརྒྱུད་པ་རྣམས་རྗེ་བཙུན་བྷ་ལེནྡྲ་རུ་ཙིས་མཛད་པ་ཡིན་ནོ། །བདེན་གཉིས་དོན་རྟོགས་ ( ¡¶ ཞ ¡· སྟོན་ ) རྡོ་རྗེ་རྣལ་འབྱོར་མའི། །དོན་གསལ་འདི་ཉིད་དཔལ་ལྡན་ས་སྐྱ་པའི

༑ ༑ དགེ་བསྙེན་རྣལ་འབྱོར་གྲགས་པ་རྒྱལ་མཚན་ལ། །ཙིང་ངེ་སྟོན་པས་གསོལ་བ་བཏབ་ནས་བྲིས། །དགེ་བ་འདིས་ནི་ནམ་མཁའི་མཐའ་བཏུགས་པའི།། སེམས་ཅན་ཐམས་ཅད་ལམ་འདིར་མྱུར་བཞུགས་ནས། །དཔལ་ལྡན་རྡོ་རྗེ་འཛིན་པ་ཆེན་པོ་མཆོག །ཚེ་འདི་ཉིད་ལ་གྲུབ་པར་འགྱུར་བར་ཤོག །ཅེས་པ་འདིས་ཀྱང་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །སྔགས་ཀྱི་དེ་ཁོ་ན་ཉིད་ཀྱི་མན་ངག་བཞུགས། ། ༄༅། །ཨོཾ་སྭ་སྟི་སིདྡྷཾ། དཔལ་ལྡན་བླ་མ་རྡོ་རྗེ་རྣལ་འབྱོར་མའི། །ཞབས་ལ་དད་པས་གུས་པར་ཕྱག་འཚལ་ནས། །སྔགས་ཀྱི་དེ་ཉིད་བྱིན་གྱིས་རློབ་པ་ཡི།། ལག་ཏུ་བླང་བའི་རིམ་པ་གསལ་པོར་བྲི། །འདིར་རྗེ་བཙུན་རྡོ་རྗེ་རྣལ་འབྱོར་མའི་རྫོགས་པའི་རིམ་པ་ལུས་ལ་རང་བཞིན་གྱིས་གྲུབ་པའི་ཡི་གེ་རྣམ་པར་གནས་པ། གཞན་ལས་ཁྱད་པར་དུ་འཕགས་པའི་གདམས་ངག སློབ་དཔོན་རྒྱལ་པོ་ཨིནྡྲ་བྷུ་ཏིས་མཛད་པ་ཡིན་ཏེ། དེ་ཡང་ལུས་ལ་ཡུལ་ཉི་ཤུ་རྩ་བཞི་རྩ་གསུམ་དང་བཅས་པའི་ནང་དུ་རྗེ་བཙུན་མའི་སྔགས་ཀྱི་ཡི་གེ་སུམ་ཅུ་སོ་གཉིས་བསྒོམས་ནས་དེ་ལ་སེམས་ཟིན་ཏེ། ཏིང་ངེ་འཛིན་སྐྱེས་པ་དང༌། བདག་མེད་པའི་ལྟ་བ་དང་བསྲེས་ནས་བསྒོམས་ན། ཕྱག་རྒྱ་ཆེན་པོའི་དངོས་གྲུབ་ཐོབ་པ་དང༌། སངས་རྒྱས་ཀྱི་ས་ཐོབ་པར་བྱེད་པ་ཡིན་ནོ། །དེ་ཡང་བློ་རབ་ཀྱིས་ཡི་གེ་ཐམས་ཅད་དུས་གཅིག་ཏུ་བསམ་པ་ཡིན་ནོ། །ལས་དང་པོ་པ་བློ་སྦྱོང་བའི་ཚེ། ཡི་གེ་དང་པོ་ལ་དམིགས་པ་ ¡Ã བརྟན་པ་དང་ ( ¡¶ ཞ ¡· གཏད་ནས ) ། ཡི་གེ་གཉིས་པ་ལ་སོགས་པ་དམིགས་པ་སུམ་ཅུ་རྩ་གཉིས་རིམ་གྱིས་བསྒོམ་པ་ཡིན་ནོ། །དེ་ལྟར་དེ་དག་བརྟན་པ་དང་ས་དང་པོ་ཡན་ཆད་ཀྱི་འབྲས་བུ་ངེས་པར་འགྲུབ་པ་ཡིན་ནོ། །ཡང་ལས་སོ་སོར་བསྒྲུབ་པར་འདོད་ན། གནས་རེ་རེའི་ཡི་གེ་རེ་རེ་བསྒོམས་པས་ཇི་སྐད་བཤད་པའི་འབྲས་བུ་སོ་སོར་འགྲུབ་པ་ཡིན་ནོ། །དེ་ཡང་ཇི་ལྟར་བསྒོམ་ཞེ་ན། རྗེ་བཙུན་མའི་བསྐྱེད་པའི་རིམ་པ་སྔོན་དུ་སོང་ནས་སྤྱི་བོ་པུལླཱེ་ར་མཱ་ལ་ཡའི།

པུའི་ནང་དུ་ཡི་གེ་ཨོཾ་ཉི་མའི་མདོག་ཅན་ཆོས་སྐུའི་རང་བཞིན་ཅན་བསྒོམ་ན་ཆོས་སྐུ་འཐོབ་པར་འགྱུར་རོ ༑ ༑ པུའི་གཡོན་རྐྱང་མའི་ཡར་རྩེར་ཡི་གེ་ཨོཾ་འཇའ་ཚོན་གྱི་རྣམ་པ་ཅན་དུ་གསུང་བྲག་ཆ་ཅན་དུ་བསྒོམ་ན་ལོངས་སྤྱོད་རྫོགས་པའི་སྐུ་འཐོབ་པར་འགྱུར་རོ།། པུའི་གཡས་ཕྱོགས་རོ་མའི་ཡར་རྩེར་ཡི་གེ་ཨོཾ་ཁ་དོག་དཀར་པོ་སྣང་ལ་རང་བཞིན་མེད་པ་ཆུ་ཟླའམ་མེ་ལོང་གི་གཟུགས་བརྙན་ལྟ་བུར་བསྒོམ་ན་སྤྲུལ་པའི་སྐུ་འཐོབ་པར་འགྱུར་རོ། །འདི་མན་ཆད་ཀྱི་ཡི་གེ་རྣམས་ནི་ཁ་དོག་སོ་སོ་ཡིན་མོད་ཀྱི། ཐམས་ཅད་ཀྱང་བདེ་བ་གསལ་བ་སྣང་ལ་སྟོང་པ་འོད་ཟེར་རབ་ཏུ་འཕྲོ་བའི་ངོ་བོ་ཅན་དུ་བསྒོམ་པ་ནི་མཐུན་ནོ། །ཐམས་ཅད་ལ་ཡང་གནས་སྐབས་ཀྱི་འབྲས་བུ་སོ་སོ་ཡིན་མོད་ཀྱི། མཐར་ཐུག་གི་འབྲས་བུ་སངས་རྒྱས་ཐོབ་པ་ནི་ཐམས་ཅད་མཐུན་ནོ། །དེའང་སྨིན་མཚམས་ཀྱི་རའི་སྟེང་དུ་ས་ཡིག་འོད་ཟེར་སྣ་ཚོགས་ཅན་བསྒོམ་ན་ཐུན་མོང་གི་དངོས་གྲུབ་སྣ་ཚོགས་འགྲུབ་བོ། །སྤྱི་གཙུག་ཛཱ་ལནྡྷ་རའི་ཛའི་གནས་སུ་རྦ་ཁ་དོག་དམར་པོ་བསྒོམ་ན་ཕྲིན་ལས་དང་རྫུ་འཕྲུལ་སྣ་ཚོགས་དང་ ༑ འཕོ་བ་དང༌། གྲོང་འཇུག་ལ་ཐོགས་པ་མེད་པར་ནུས་སོ། །རྣ་བ་གཡས་པ་ཨཽ་ཌྱན་གྱི་ཨོའི་གནས་སུ་བུད་ཁ་དོག་དཀར་པོ་བསྒོམ་ན་མངོན་པར་ཤེས་པ་དྲུག་འཐོབ་པར་འགྱུར་རོ། །ལྟག་པ་ཨརྦུ་ཏའི་ཨའི་ནང་དུ། དྷ་ཡིག་ཁ་དོག་དམར་པོ་བསྒོམ་ན་གཉིས་སུ་མེད་པའི་རྟོགས་པ་མྱུར་དུ་སྐྱེ་བར་འགྱུར་རོ། །རྣ་བ་གཡོན་པ་གཽ་དཱ་ཝ་རཱིའི་ནང་དུ་ཌཱ་ཡིག་ཁ་དོག་དཀར་པོ་བསྒོམ་ན་མཁའ་སྤྱོད་མྱུར་དུ་འགྲུབ་པར་འགྱུར་རོ། །སྨིན་མའི་དབུས་སུ་རཱ་མེ་ཤྭ་རའི་ནང་དུ་ཀི་ཡིག་ཁ་དོག་དམར་པོ་ལས་འོད་བྱུང་ལུས་ཐམས་ཅད་ལ་ཁྱབ་པར་བསྒོམ་ན་བདེ་བ་སྐྱེད་ཞིང་ནད་མེད་པར་འགྱུར་རོ། །མིག་གཉིས་དེ་ཝཱི་ཀོ་ཊའི་ནང་དུ་ནཱི་ཡིག་སྔོན་པོ་བསྒོམ་ན་ལྷའི་སྤྱན་ལྔའི་དངོས་གྲུབ་འཐོབ་པར་འགྱུར་རོ། །དཔུང་པ་གཉིས་མཱ་ལ་ཝའི་ནང་དུ།

ཡེ་ཁ་དོག་སྔོ་དམར་བསྒོམ་ན། རྒ་བ་དང༌། འཆི་བ་མེད་པར་འགྱུར་རོ། །མཆན་ཁུང་གཉིས་ཀཱ་མ་རཱུ་པའི་ཀཱའི་ནང་དུ་བ་ཡིག་སྐར་མ་ལྟ་བུ་བསྒོམ་ན་འདོད་ཡོན་ཐམས་ཅད་འགྲུབ་པར་འགྱུར་རོ། །ནུ་མ་གཉིས་ཨོ་ཊེའི་ཨོའི་ནང་དུ་ཛྲ་དམར་སེར་བསྒོམ་ན་དེའི་འོད་ཀྱིས། ཁམས་གསུམ་གྱི་བདུད་རྩི་སྤྱན་དྲངས་ནས་ལུས་ལ་ཐིམ་པར་བྱས་ན། ལུས་མདངས་དང་ལྡན་ཞིང་ལོ་སྟོང་ཕྲག་འཚོ་བར་འགྱུར་རོ ༑ ༑ ལྟེ་བ་ཏྲི་ཤ་ཀུ་ནེའི་ཏྲིའི་ནང་དུ་ཝ་ཡིག་ཁ་དོག་སྣ་ཚོགས་བསྒོམ་ནས་ལུས་ཐམས་ཅད་འོད་འབར་བར་བསམ་ན། ཉོན་མོངས་པ་མ་ལུས་པ་ཞི་བར་འགྱུར་རོ ༑ ༑ སྣ་རྩཻ་ཀོ་ས་ལའི་ཀོའི་ནང་དུརྞྞ་མེའི་ཁ་དོག་ལྟ་བུ་བསྒོམས་ནས། བརྩེགས་པའི་ཡི་གེ་གསུམ་ལས་འོད་འབར་བས་བདེ་སྟོང་གི་ཏིང་ངེ་འཛིན་རྒྱུད་ལ་སྐྱེས་པར་བསྒོམས་ན། དགའ་བ་བཞི་ལས་ལྷན་ཅིག་སྐྱེས་པ་མྱུར་དུ་སྐྱེ་བར་འགྱུར་རོ། ཁ་ཀ་ལིཾ་གའི་ལྕེ་རྩེའི་གདབ་མ་ཆུང་ངུའི་ཀའི་ནང་དུ་ནཱི་ཁ་དོག་སྔོན་པོ་ལས་འོད་དམར་པོ་འཕྲོ་བར་བསྒོམས་ན། མཉམ་གཞག་ལ་བདེ་བ་དང་རྗེས་ལ་སྒྱུ་མ་ལྟ་བུའི་ཉམས་མྱུར་དུ་སྐྱེ་བར་འགྱུར་རོ། །མགྲིན་པ་ལཾ་པ་ཀའི་མགྲིན་པའི་ཏོང་ཏོང་པའི་སྟེང་ལྃ་ཡིག་གི་ནང་དུ། ཡེ་ཡིག་ཁ་དོག་དམར་པོ་བསྒོམས་ན་རང་རིག་པའི་ཡེ་ཤེས་མྱུར་དུ་མཐོང་བར་འགྱུར་རོ། །སྙིང་ཀཱཉྩི་ཀའི་ཀ་ཡིག་གི་ནང་དུ་བ་འོད་དམར་པོར་བསྒོམ་ན་འོད་གསལ་གྱི་ས་མ་དྷི་མྱུར་དུ་འཐོབ་པར་འགྱུར་རོ།

། མདོམ་བར་ཧི་མཱ་ལ་ཡའི་ཧི་ཡིག་གི་ནང་དུ་ཛྲ་དམར་པོ་བསྒོམ་ན་དེའི་འོད་ཀྱིས་ཡེ་ཤེས་ཀྱི་བདུད་རྩི་སྤྱན་དྲང་ཞིང༌། ནང་གི་སྦྱིན་སྲེག་བྱས་ན་རྣམ་པར་རྟོག་པ་ཞི་བར་འགྱུར་རོ། །རྟགས་ཀྱི་རྩེ་མོ་པྲེ་ཏ་པུ་རའི་པྲེ་ཡིག་གི་ནང་དུ་བཻ་ཡིག་ཁ་དོག་དཀར་པོ་གཡོན་དུ་མྱུར་དུ་འཁོར་བར་བསྒོམ་ན་ལྷན་སྐྱེས་མྱུར་དུ་འཐོབ་པར་འགྱུར་རོ། །བཤང་ལམ་གྲྀ་ཧ་དེ་ཝའི་གྲྀ་ཡིག་གི་ནང་དུ། རོ་ཡིག་ཁ་དོག་དམར་པོ་བསམས་ནས་དེའི་འོད་ཟེར་གྱིས་སེམས་ཅན་ཐམས་ཅད་རྣམ་པར་སྣང་མཛད་ཀྱི་རང་བཞིན་དུ་བསྒོམ་ན་སེམས་ཅན་དམྱལ་བ་འཇིག་པར་འགྱུར་རོ། །བརླ་གཉིས་སཽ་རཱཥྟའི་སཽ་ཡིག་གཉིས་ཀྱི་ནང་དུ་ཙ་ཡིག་ཁ་དོག་དཀར་པོ་བསྒོམ་ན་བདེ་བ་ཆེན་པོ་མྱུར་དུ་འཐོབ་པར་འགྱུར་རོ། །བྱིན་པ་གཉིས། སུ་ཝརྞ་དྭཱི་པའི་སུ་ཡིག་གཉིས་ཀྱི་ནང་དུ་ནཱི་ཡིག་སྔོན་པོ་བསྒོམ་ན་མཁའ་སྤྱོད་འཐོབ་པར་འགྱུར་རོ། ། སོར་མོ་བཅུ་དྲུག་ན་ག་རའི་ནའི་ནང་དུ། ¡Ã ཡེ་ ( ¡¶ ལུ ¡· མེ་ ) ཡིག་སྔོ་བསངས་བསྒོམ་ན་རྒ་བ་དང་འཆི་བ་མེད་པར་འགྱུར་རོ། །དེ་ནས་བརྗོད་པའི་གོ་རིམ་གྱྀ་དབང་དུ་བྱས་ན་ཧཱུྃ་གསུམ་འཇུག་ཀྱང་ཡུལ་ཉི་ཤུ་རྩ་བཞིའི་དབང་དུ་བྱས་ན། ཕཊ་གསུམ་འབྱུང་བས་རྐང་པའི་བོལ་གཉིས་སིནྡྷུ་རའི་སི་གཉིས་ཀྱི་ནང་དུ། ཡི་གེ་ཕཊ་གསུམ་གསུམ་ཁ་དོག་དམར་པོ་མེ་རབ་ཏུ་འབར་བ་བསྒོམ་ན་དྲོད་སྐྱེ་ཞིང་ཉོན་མོངས་པ་རྣམས་བསྲེག་པར་འགྱུར་རོ། །རྐང་ལག་གི་མཐེ་བོང་བཞི་མ་རོའི་མ་ཡིག་བཞིའི་ནང་དུ། སྭཱ་ཁ་དོག་སྣ་ཚོགས་པ་བསྒོམ་ན། སྒྱུ་མ་ལྟ་བུའི་ཏིང་ངེ་འཛིན་མྱུར་དུ་སྐྱེ་བར་འགྱུར་རོ། །པུས་མོ་གཉིས་ཀུ་ལུ་ཏའི་ཀུ་གཉིས་ཀྱི་ནང་དུ་ཧཱ་ཡིག་རྡོ་རྗེ་ཕ་ལམ་གྱི་རྣམ་པ་སྟེ། དཀར་ལྗང་འོད་འབར་བ་གཉིས་བསྒོམ་ན་འཆི་བ་མེད་པ་སྟེ་མཁའ་སྤྱོད་མྱུར་དུ་འཐོབ་པར་འགྱུར་རོ། །དེ་ནས་མདོམ་བར་ཧི་མཱ་ལ་ཡ་དང་རྟགས་པྲེ་ཏ་པུ་རྀ་གཉིས་ཀྱི་བར་ན་རྩ་གསུམ་གྱི་མར་རྩེ་གནས་པ་ཡིན་ཏེ།

དེ་ཡང་རྩ་གཡས་རོ་མ་མེའི་གསེབ་ཏུ་ཡི་གེ་ཧཱུྃ་བསྒོམས་པས། དག་པ་བཅུ་བཞི་མཚོན་ཏེ་ཁ་དོག་གཉིས་ལས་དམར་པོ་དང༌། ཉི་ཟླ་གཉིས་ལས་ཉི་མ་དང་ ༑ སྲིད་པ་དང་མྱ་ངན་ལས་འདས་པ་གཉིས་ལས་སྲིད་པ་དང༌། སྤྲུལ་སྐུ་དང་ལོངས་སྐུ་གཉིས་ལས་སྤྲུལ་སྐུ་དང༌། ( ¡¶ ལུ ¡· + སྟོང་པ་དང་སྟོང་པ་ཆེན་པོ་གཉིས་ལས་སྟོང་པ་དང༌༑ ) ཉིན་མཚན་གཉིས་ལས་ཉིན་མོ་དང༌། རྣམ་ཤེས་དང་ཡེ་ཤེས་གཉིས་ལས་རྣམ་ཤེས་དང༌། དུས་དང་དུས་མིན་པ་གཉིས་ལས་དུས་དང༌། ཐབས་ཤེས་རབ་གཉིས་ལས་ཐབས་དང༌། ཀུན་རྫོབ་དོན་དམ་གཉིས་ལས་ཀུན་རྫོབ་དང༌། ལྷོ་བགྲོད་དང་བྱང་བགྲོད་གཉིས་ལས་ལྷོ་དང༌། ཁྲག་དང་ཁུ་བ་གཉིས་ལས་ཁྲག་དང་ ༑ དབུགས་འབྱིན་པ་དང་འཇུག་པ་གཉིས་ལས་འབྱིན་པ་དང༌། ཉོན་མོངས་པ་དང་ཉེ་བའི་ཉོན་མོངས་པ་གཉིས་ལས་ཉོན་མོངས་པ་སྟེ། དེ་རྣམས་དག་པ་དང་ཟད་པ་དང་ཆོས་མཐུན་པ་ཡིན་ནོ། །གཡོན་རྐྱང་མར་ཧཱུྃ་ཡིག་བསྒོམས་པས་ཀྱང་ ༑ སྔ་མ་བཞིན་དུ་དག་པ་བཅུ་བཞི་དག་སྟེ། ཁ་དོག་དཀར་པོ་དང༌། ཟླ་བ་དང་ ༑ མྱ་ངན་ལས་འདས་པ་དང༌། ལོངས་སྤྱོད་རྫོགས་པ་དང༌། སྟོང་པ་ཆེན་པོ་དང་ ༑ མཚན་མོ་དང་ཡེ་ཤེས་དང༌། དུས་མིན་པ་དང༌། ཤེས་རབ་དང་དོན་དམ་པ་དང༌། བྱང་དུ་བགྲོད་པ་དང༌། བྱང་ཆུབ་ཀྱི་སེམས་འབབ་པ་དང༌། རླུང་ནང་དུ་འཇུག་པ་དང༌། ཉེ་བའི་ཉོན་མོངས་པ་རྣམས་མཚོན་ཞིང་དག་ལ་འཇོམས་པར་བྱེད་པ་ཡིན་ནོ། །དབུ་མའི་གནས་སུ་ཧཱུྃ་ཡིག་ཁ་དོག་སྔོན་པོ་བསྒོམས་པ་ཆོས་ཀྱི་སྐུ་སྟེ་གོང་མ་ཐམས་ཅད་ཀྱི་ཟུང་འཇུག་སྟོན་པར་བྱེད་པ་ཡིན་ནོ། །དེ་ལྟ་བུའི་ཧཱུྃ་གསུམ་ལས་མེ་འབར་ཏེ། ལྟེ་བའི་ཨཾ་འབར། དེས་སྙིང་གའི་ཧཱུྃ་འབར། དེས་སྤྱི་བོ་ཨོཾ་དང་གསུམ་ཞུ་ནས་ལྟེ་བའི་ཨྃ་ལ་བབ་པའི་ཚུལ་དུ་བསམས་ཏེ། ཨཱ་ལི་དང༌། ཀཱ་ལི་ཞེས་བྱ་བ་གཡས་གཡོན་གྱི་རླུང་འགོག་པ་ཁ་སྦྱར་གྱི་དམིགས་པ་བྱས་ན་ཡེ་ཤེས་དང་དངོས་གྲུབ་ཐམས་ཅད་འབྱུང་བར་འགྱུར་རོ། །དེ་ནས་བདག་མེད་པ་སྤྲོས་པ་ཐམས་ཅད་དང་བྲལ་བ་རང་ཤུགས་ཀྱི་རྒྱུད་ལ་སྐྱེས་པ་སྦྱངས་ན་རྡོ་རྗེ་འཆང་ཉིད་འཐོབ་པར་འགྱུར་རོ།

།སྤྲོས་པ་དང་བྲལ་བའི་བཤད་པ་ཞིབ་ཏུ་གཞུང་ཉིད་ཀྱི་སྟེང་དུ་རྟོགས་པར་བྱའོ། །ཞལ་གཉིས་མའི་རྗེས་ལ་འདི་བསྟན་ཅིང༌། འདི་བཤད་པའི་རྗེས་ལ་སློབ་མ་རྗེས་སུ་བཟུང་ཞེས་བྱ་བ། ལས་བཅུ་བསྟན་པར་བྱའོ ༑ ༑ སྔགས་ཀྱི་དེ་ཉིད་གྲུབ་པའི་དོན་གསལ་འདི། །ཙིང་ངེ་འདུལ་བ་འཛིན་པས་གསོལ་བཏབ་ནས། །དཔལ་ལྡན་ས་སྐྱའི་དགོན་པར་འབད་དེ་བྲིས། །དགེ་དེས་འགྲོ་ཀུན་སྐུ་གསུམ་ཐོབ་པར་ཤོག །ཤྱཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་སྦྱར་བའོ། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །ཕག་མོ་ལས་བཅུའི་གསལ་བྱེད་བཞུགས། ། ༄༅། །ཨོཾ་སྭ་སྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། །རྡོ་རྗེ་འཆང་མཚུངས་རྗེ་བཙུན་བླ་མ་དང༌། །དཔལ་ལྡན་མཁའ་འགྲོ་བྱེ་བའི་གཙོ་མོ་མཆོག ༑ རྡོ་རྗེ་རྣལ་འབྱོར་མ་ལ་ཕྱག་འཚལ་ནས། །དེ་མཉེས་བྱེད་པའི་ཆོ་ག་གསལ་པོ་བྲི། །རྗེ་བཙུན་རྡོ་རྗེ་རྣལ་འབྱོར་མ་ལྷ་སུམ་ཅུ་སོ་བདུན་མའམ། ལྷ་བཅུ་གསུམ་མའམ། ཞལ་གཉིས་མའམ། ཞལ་གཅིག་མ་ལ་སོགས་པ་གང་གི་སྒོར་ཞུགས་ཀྱང་རུང་སྟེ། རང་དང་གཞན་དང་གཉིས་ཀའི་དོན་བྱེད་པ་ལ། ལས་ཀྱི་ཡན་ལག་བཅུར་འདུ་བ་ཡིན་ནོ། །དེ་ལ་ཐོག་མར་བསྙེན་པའི་ཆོ་ག་དང༌། གཞན་དོན་སློབ་མ་རྗེས་སུ་བཟུང་བའི་ཆོ་ག་དང༌། ཚེས་བཅུ་དང་འབྲེལ་བ་ཚོགས་ཀྱི་མཆོད་པ་དང༌། བདག་གཞན་གཉིས་ཀ་དང་འབྲེལ་བ་གཞོན་ནུ་མའི་མཆོད་པ་དང་ ༑ གནས་སྐབས་ཐམས་ཅད་དང་འབྲེལ་བ་གཏོར་མའི་ཆོ་ག་དང༌། དམན་པའི་དངོས་གྲུབ་དང་འབྲེལ་བ་སྦྱིན་སྲེག་གི་ཆོ་ག་དང༌། བུ་ཆུང་གསར་བུ་ལ་ཕན་གདགས་པ་སྲུང་བའི་འཁོར་ལོ་དང༌། ལས་རྩུབ་པའི་དབང་དུ་བྱས་ན་གདུག་པ་ཅན་ཚར་གཅོད་པ་ནི་སུམྦྷའི་ཆོ་ག་དང༌། བསྒོམས་པས་ཕྱིར་བཟློག་པ་དང༌། བྲིས་པས་ཕྱིར་བཟློག་པའི་ཆོ་ག་སྟེ་བཅུའོ། །དང་པོ་བསྙེན་པ་ལ་གཉིས་ཏེ། བསྒོམ་བཟླས་འབའ་ཞིག་གི་བསྙེན་པ་དང༌། མདུན་བསྐྱེད་དང་འབྲེལ་བའི་བསྙེན་པའོ།

།དང་པོ་ནི་ཐོག་མར་མལ་ནས་ ¡Ã བདག་ཉིད་ ( ¡¶ ཞ ¡· - བདག་ཉིད་ ) ལངས་ནས། བདག་ཉིད་ལྷའི་ང་རྒྱལ་ཅུང་ཟད་དྲན་པས་ལུས་དག་པ་དང༌། ཤྲཱི་ཧེ་རུ་ཀ་ཞེས་བྱ་བ་ཡི་གེ་བཞི་པའི་དོན་དྲན་པས་ངག་དག་པ་དང༌། སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་བྃ་བསྒོམས་པས་ཡིད་དག་པར་བྱས་ལ། ཆང་བྱིན་གྱིས་བརླབ་པ་ ( ¡¶ ཞ ¡· + དང་ལག་པ་བྱིན་གྱིས་རློབས་པ་ ) ནི་སུམྦྷ་ནི་ལ་སོགས་པ་ཟློས་ཤིང་བདག་དང༌། གནས་དང་རྣལ་འབྱོར་སྲུང་བ་དང༌། གོ་ཆ་བགོ་བ་དང༌། དག་པ་གསུམ་གྱི་སྔགས་བརྗོད་པ་དང༌། བདག་གི་རྣལ་འབྱོར་བསྐྱེད་རྫོགས་གཉིས་བསྒོམ་སྟེ། བཟླས་པ་བྱ་བ་ཡིན་ཏེ། མངོན་པར་རྟོགས་པ་ཞིབ་ཏུ། ཞལ་གཉིས་མ་ཆུང་ངུའི་ཞལ་གདམས་ལས་རྟོགས་པར་བྱའོ། །གཉིས་པ་མདུན་བསྐྱེད་དང་འབྲེལ་བའི་བསྙེན་པ་ལ་མདུན་བསྐྱེད་རྒྱས་བསྡུས་གསུམ་ཡིན་ཏེ། རྒྱས་པར་བྱེད་ན་མདུན་བསྐྱེད་འོག་སྟ་གོན་གི་སྐབས་བཞིན་དུ་རྡུལ་ཚོན་གྱི་དཀྱིལ་འཁོར་རྒྱས་པར་བྲི། འབྲིང་དུ་བྱེད་ན་མེ་ལོང་ལ་སིནྡྷུ་རའི་དཀྱིལ་འཁོར་འོག་ནས་འབྱུང་བ་བཞིན་བྲི། བསྡུས་ཏེ་བྱེད་ན་མེ་ལོང་ལ་ཆང་གིས་གྲུ་གསུམ་ཉིས་བརྩེགས་ཀྱི་དབུས་སུ་བྃ་ཡིག་བྲི། གང་ལྟར་ཡང་རུང་སྟེ། བདག་གི་རྣལ་འབྱོར་རྫོགས་པར་བསྒོམ་པ་དང༌། ¡Ã མདུན་གྱི་རྟེན་ལ་ ( ¡¶ ལུ ¡· - མདུན་གྱི་རྟེན་ལ་ ) དམ་ཚིག་པ་བསྐྱེད། དེ་ལ་ཡེ་ཤེས་པ་གཞུག སྐུ་གསུང་ཐུགས་བྱིན་གྱིས་བརླབ་པ་དང་དབང་བསྐུར། དེ་ལ་མཆོད་པ་ཅི་འབྱོར་གྱིས་མཆོད། བསྟོད་པས་བསྟོད། བཟོད་པར་གསོལ་ལ་བཟླས་པ་བྱ་སྟེ། བདག་དང་མདུན་གྱི་ལྷ་གཉིས་ཀའི་ལྟེ་བར་ཆོས་འབྱུང་གི་འཁོར་ལོའི་དབུས་སུ་བྃ་གཅིག་ ( ¡¶ ཞ ¡· - གཅིག་ ) བསྒོམ། དེའི་ཐ་མ་ན་ཕར་ལ་སྔགས་ཀྱི་ཕྲེང་བ་འོལ་མ་སེའི་ཕུང་པོ་ལྟར་འོད་ཟེར་དམར་པོ་འཕྲོ་བར་དམིགས་ལ་ཡིད་ཀྱི་བཟླས་པ་དང༌། ངག་གི་བཟླས་པ་བྱའོ། །ཐུན་འཇོག་ཁར་སྲིན་ལག་གཡོན་པས་མདུན་བསྐྱེད་ཀྱི་དཀྱིལ་འཁོར་ལ་རེག་པ་དེས།

བདག་གི་ལྟེ་བར་རེག་པས་མདུན་གྱི་ལྷ་རྣམས་བདག་གི་ལྟེ་བར་བསྡུ། ཡི་གེ་བརྒྱ་པ་བརྗོད། སྨོན་ལམ་གདབ། སུམྦྷ་ནིས་བསྲུངས་ལ་སྤྱོད་ལམ་ཅི་བདེ་བས་གནས་པར་བྱའོ། །དེ་ལྟར་ཐུན་གསུམ་མམ་བཞིའི་རྣལ་འབྱོར་གྱིས་སྔོན་དུ་བསྙེན་པ་བྱ་སྟེ། དེའང་མཚན་མའི་བསྙེན་པ་རབ་རྗེ་བཙུན་མས་ ( ¡¶ ཞ ¡· + དངོས་སུ་ ) གནང་བ་བྱིན་པའམ། འབྲིང་རྨི་ལམ་དུ་གནང་བ་ཐོབ་པ། ཐ་མ་གཞན་དོན་དུ་སྙིང་རྗེ་ཆེན་པོ་སྐྱེ་བའོ། ། དུས་ཀྱི་བསྙེན་པ་རབ་ཟླ་བ་གསུམ། འབྲིང་ཟླ་བ་གཉིས། ཐ་མ་ཟླ་བ་གཅིག་གོ། གྲངས་ཀྱི་བསྙེན་པ་རབ་བཞི་འབུམ། འབྲིང་ཉིས་འབུམ། ཐ་མ་ཆིག་འབུམ། དེ་ལྟ་བུའི་ཚུལ་གྱིས་བསྙེན་པ་སྔོན་དུ་སོང་ནས་གཞན་དོན་བརྩམས་ན་བསྙེན་པ་གསོ་བའི་དོན་དུ་བཞི་ཁྲིའམ། བཞི་སྟོང་བཟླས་ལ་གཞན་དོན་བརྩམ་པར་བྱའོ།། དང་པོ་བསྙེན་པ་བྱ་བ་བསྟན་ཟིན་ཏོ།། །།དེ་ནས་སྤྱི་དོན་གཉིས་པ་སློབ་མ་རྗེས་སུ་བཟུང་བ་ལ་གཉིས། སྟ་གོན་དུ་གནས་པའི་ཆོ་ག་དང༌། བྱིན་གྱིས་བརླབ་པའི་ཆོ་ག་དངོས་སོ། །དེ་ལྟར་དེ་གཉིས་ཀྱང་ནུབ་གཉིས་སུ་བྱེད་པའི་ཆོ་ག་དང༌། ནུབ་གཅིག་ལ་རྫོགས་པར་བྱེད་པའི་ཕྱག་ལེན་ལུགས་གཉིས་ཀ་མཛད། ནུབ་གཉིས་སུ་བྱེད་ན། ནུབ་དང་པོ་ལ་མཎྜལ་བྱུགས་ལ། མེ་ཏོག་ཚོམ་བུ་ཙམ་བཀྲམ་པའམ། དཀྱིལ་འཁོར་བྲི། དེའི་སྟེང་དུ་བུམ་པ་བཅས་ལ་བཞག དེའི་སྟེང་དུ་སིནྡྷུ་རའི་མཎྜལ་བཞག ཡང་ན་མེ་ཏོག་ཚོམ་བུ་ཙམ་གྱིས་བཏུབ། གཏོར་མ་དང་མཆོད་པ་བཤམ། བདག་བསྐྱེད་དང་མདུན་བསྐྱེད་མཆོད། གཏོར་མ་བཏང༌། སློབ་མས་མཎྜལ་ཕུལ་ལ་གསོལ་བ་གདབ ༑ སྡིག་པ་བཤགས་པ་སྔོན་དུ་འགྲོ་བས་སྐྱབས་སུ་འགྲོ་བ་དང་སེམས་བསྐྱེད་པ་བྱ། དེ་ནས་སློབ་མ་གནས་གཞན་དུ་ཇི་ལྟར་བདེ་བ་ཉལ་དུ་བཞུགསློབ་དཔོན་འཁོར་དང་བཅས་པས་ཚོགས་ལ་ལོངས་སྤྱད་དོ། །ཕྱི་ཉིན་དཀྱིལ་འཁོར་བྲིས་ལ་བདག་བསྐྱེད་མདུན་བསྐྱེད་མཆོད་དེ། སློབ་མ་ལ་བྱིན་གྱིས་བརླབ་ཅིང་དབང་བསྐུར་བར་བྱའོ། །ནུབ་གཅིག་ཏུ་བྱེད་ན།

ཉིན་མོ་བུམ་པ་བཅས་ལ་ནུབ་མོ་བདག་བསྐྱེད་མདུན་བསྐྱེད་མཆོད་དེ། སློབ་མ་སྟ་གོན་བྱ། བྱིན་བརླབ་དབང་བསྐུར་རྫོགས་པར་བྱས་ལ་ཚོགས་ལ་ལོངས་སྤྱད་པར་བྱའོ། །གང་ལྟར་ཡང་རུང་སྟེ་ལག་ཏུ་བླང་བའི་རིམ་པ་ནི་འདི་ཡིན་ཏེ། ཚེས་བཅུ་ལ་སོགས་པ་དུས་ཁྱད་པར་ཅན་གྱི་དུས་སུ་ས་ཕྱོགས་ཕྱག་དར་བྱ། མཎྜལ་བ་བྱུང་ལྔ་ལ་སོགས་པ་དྲི་ཞིམ་པོ་དང་བཅས་པས་སྐྱང་ནུལ་བྱ། ཙནྡན་དམར་པོའམ་ས་ཚོན་དམར་པོས་དཀྱིལ་འཁོར་གྲུ་གསུམ་ཉེས་བརྩེགས་བྲི། དེའི་ཕྱི་ཕྱོགས་མཚམས་བརྒྱད་དུ་སྒོ་མཚམས་མ་བརྒྱད་ཀྱི་ཚོམ་བུ་བརྒྱད་བྱ། རྩིབས་དྲུག་ལ་རྡུལ་ཚོན་དཀར་པོས་ཤར་གྱི་རྩིབས་ནས་བཟུང་སྟེ། ཡིག་མགོ་ཕྱིར་བསྟན་ལ་གཡོན་བསྐོར་གྱི་རིམ་པས ༑ ཨོཾ་བྃ། ཧྃ་ཡོཾ། ཧྲིཾ་མྃ། ༵ཧྲེཾ་ཧྲིཾ། ཧཱུྃ་ཧཱུྃ། ཕཊ་ཕཊ་ཅེས་པ་དྲུག་བྲིའོ། །དེའི་དབུས་སུ་བྃ་བྲིའོ། །དེའི་སྟེང་དུ་ཀ་པཱ་ལའི་སྟེང་དུ་ཆང་ལ་བདུད་རྩི་སྦྱར་བས་བཀང་ལ་དཔྲལ་བ་རང་ལ་བསྟན་ལ་བཞག དེའི་སྟེང་དུ་འབར་བའི་མཎྜལ་དྲི་མ་མེད་པ་གུར་གུམ་མམ་ཆང་གིས་བསངས་ཏེ་ཕྱིས་ལ། སིནྡྷཱུ་རའི་ཕྱེ་མ་བཙགས་ལ་རྡུལ་ཚོན་གྱིས་བྲིས་པའི་དཀྱིལ་འཁོར་ལྟ་བུ་བྲི། ཟུར་བཞིར་དགའ་བ་འཁྱིལ་བ་བཞི་བྲིས་ལ། དེའི་ལྟེ་བར་བྃ་གྱི་ཐ་མར་ཨོཾ་གསུམ་མའི་སྔགས་བྲིས་ལ་ཐོད་པའི་སྟེང་དུ་བཞག་གོ །དེ་ལ་དར་དམར་པོའམ། རས་དམར་པོའི་གུར་དབུབ་བོ། ། མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ཁོ་ར་ཁོར་ཡུག་ཏུ་བཤམ། གཏོར་མ་བཤམ། དེ་ནས་བུམ་པ་གཙང་མ་རས་དམར་པོས་མགུལ་འཆིང་བྱ། ཁ་རྒྱན་གཟུགས། སུམྦྷ་ནི་བཟླས་ཤིང་ཁ་དང་ཞབས་གུ་གུལ་གྱིས་བདུག ནང་དུ་སྨན་ལྔ། འབྲུ་ལྔ། རིན་ཆེན་ལྔ། བདུད་རྩི་ལྔ། ཆུ་གཙང་མས་བཀང༌། དྲི་ཞིམ་པོ་སྦྱར་བའི་དུང་ཆོས་སྟེང་དུ་བཞག རྡོ་རྗེ་ལ་གཟུངས་ཐག་བཏགས་ལ་སློབ་དཔོན་དང་ཉེ་བའི་གནས་འཚམ་པ་ཞིག་ཏུ་བཞག་གོ །གནས་ཀྱི་ཉེ་འཁོར་དུ་ག་ཎ་ཙ་ཀྲའི་ཡོ་བྱད་བཤམ་དུ་གཞུག དེ་ནས་རྡོ་རྗེ་སློབ་དཔོན་ཞལ་ནུབ་ཕྱོགས་སུ་བལྟས་ཏེ་བཞུགས།

སློབ་མ་གཞན་གྲལ་ཅི་བདེར་བྱས་ལ་ལས་ཀྱི་རྡོ་རྗེ་སློབ་མས་མཎྜལ་དང་མེ་ཏོག་ཕུལ་ལ། ལྷའི་རྣལ་འབྱོར་ལ་གནས་པར་གསོལ་བ་གདབ ༑ ཡི་གེ་བརྒྱ་པས་རྒྱུད་སྦྱང༌། དེ་ནས་བདག་གི་རྣལ་འབྱོར་གྱི་མངོན་རྟོགས་ཀྱི་རིགས་མང་པོ་ཡོད་ནའང༌། ཞལ་གཉིས་མ་ཆུང་ངུ་བཞིན་བསྒོམ་ལ། ཡིད་བཟླས་ངག་བཟླས་ཅུང་ཟད་ཙམ་བྱ། བདག་གི་རྣལ་འབྱོར་ལ་མཆོད་པ་དང་ ༑ བསྟོད་པ་དང༌། བདུད་རྩི་མྱང་བའི་བར་བྱ། དེ་ནས་མདུན་གྱི་ཐོད་པའི་ཆང་བྱིན་གྱིས་བརླབས། དེའི་སྟེང་གི་སིནྡྷཱུ་རའི་དཀྱིལ་འཁོར་སྟོང་པ་ཉིད་ཀྱི་ངང་ལས་རྡོ་རྗེ་རྣལ་འབྱོར་མར་བསྐྱེད་པའམ། བྲིས་པ་དང་རྗེས་སུ་མཐུན་པ་ཉིད་གསལ་བར་བསྐྱེད་ཀྱང་བཏུབ། དེ་ལ་ཡེ་ཤེས་ཀྱི་འཁོར་ལོ་དགུག་གཞུག་བྱ། ལྷར་བསྐྱེད་པ་ཡིན་ན། སྐུ་གསུང་ཐུགས་བྱིན་གྱིས་བརླབ་པ་དང༌། དབང་བསྐུར་ཞིང་མི་བསྐྱོད་པས་རྒྱས་བཏབ། ཡི་གེར་བསྐྱེད་ན་དེ་གཉིས་མི་དགོས། དེ་ནས་མཆོད་པ་བསང་ཞིང་བྱིན་གྱིས་བརླབས་ལ། མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང༌། བདུད་རྩིའི་མཆོད་པ་དང༌། རྡོ་རྗེ་དྲིལ་བུ་གསིལ་ཞིང་ ༑ རྐང་པ་བརྒྱད་པ་ལ་སོགས་པའི་བསྟོད་པས་བསྟོད། འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་བརྗོད་ལ་བཟོད་པར་གསོལ་བར་བྱའོ། །དེ་ནས་བུམ་པ་སུམྦྷ་ནིས་བསང་ལ། སྭ་བྷཱ་ཝས་སྟོང་པར་བསྒོམ། བྷྲཱུྃ་ལས་རིན་པོ་ཆེའི་བུམ་པར་བསྒོམ། དེའི་ནང་དུ་བྃ་ལས་རྡོ་རྗེ་རྣལ་འབྱོར་མ་དམ་ཚིག་པ་བསྐྱེད། ཡེ་ཤེས་པ་གཞུག སྐུ་གསུང་ཐུགས་བྱིན་གྱིས་བརླབ། དབང་བསྐུར་ལ་མི་བསྐྱོད་པས་རྒྱས་གདབ། དེ་ལ་མཆོད་པ་ལྔ་དང༌། བདུད་རྩིའི་མཆོད་པ་དང༌། རྐང་པ་བརྒྱད་པ་ལ་སོགས་པ་ཅི་ཤེས་པས་བསྟོད། གཟུངས་ཐག་ནས་བཟུང་ལ། ཨོཾ་གསུམ་མའི་གསང་སྔགས་བཟླས་པས་སྔགས་ཀྱི་འོད་ཟེར་བདག་གི་ཞལ་ནས་འཕྲོས་ཏེ། གཟུངས་ཐག་ལ་འཁྲིལ་ནས་བུམ་པའི་ནང་དུ་སོང་བས་རྡོ་རྗེ་རྣལ་འབྱོར་མའི་སྐུ་ལས་བདུད་རྩིའི་ཆུ་རྒྱུན་བྱུང་སྟེ།

བུམ་པའི་ནང་དུ་བདུད་རྩིའྀ་ཆུ་རྒྱུན་མེ་རེ་རེ་ཁེངས་པར་བསམ་ཞིང༌། སྔགས་བཟླས་སོ། །སྔགས་བརྒྱ་རྩ་བརྒྱད་ཐོན་པ་དང༌། དུང་ཆོས་ཀྱི་ཆུ་བུམ་པའི་ནང་དུ་བླུགས་ལ། རྗེ་བཙུན་མ་འོད་དུ་ཞུ་བས་བུམ་པའི་ནང་ཁེངས་པར་བསམ་མོ། །དེ་ནས་གཏོར་མ་བཏང༌། དེ་ཡན་ཆད་སྔོན་དུ་བྱ་བའི་ཆོ་ག་ཡིན་ནོ། །དེ་ནས་སློབ་མ་རྣམས་ཉིན་མོ་ནས་བཟུང་ནས་གསོ་སྦྱོང་གི་སྡོམ་པ་ལེན་དུ་གཞུག དེ་ཉིད་ཀྱི་ཚེ་ཁྲུས་བྱ། གྲལ་ལ་རིམ་གྱིས་འཁོད་པ་དང༌། མཎྜལ་འབུལ་དུ་གཞུག ལག་ཏུ་མེ་ཏོག་ཕྲེང་བ་བཟུང་ལ་བླ་མ་དང་ཡི་དམ་གྱི་ལྷ་ལ་གསོལ་བ་གདབ་པ་ནི། སངས་རྒྱས་ཀུན་གྱི་རང་བཞིན་སྐུ།། སློབ་དཔོན་ལ་ནི་བདག་སྐྱབས་མཆི། །དཔལ་ལྡན་རྡོ་རྗེ་རྣལ་འབྱོར་མས། ། བདག་ལ་བྱིན་གྱིས་རློབས་ཏུ་གསོལ། །ཞེས་ལན་གསུམ་གསོལ་བ་གདབ། དེ་ནས་ཚིགས་སུ་བཅད་པ་འདིས་སྡིག་པ་བཤགས་པ་ནས་བཟུང་སྟེ། བྱང་ཆུབ་མཆོག་ཏུ་སེམས་བསྐྱེད་ནས་བསྔོ་བའི་བར་བྱེད་པ་ཡིན་ཏེ། འདི་སྐད་དུ། དཀོན་མཆོག་གསུམ་ལ་སྐྱབས་སུ་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །སངས་རྒྱས་བྱང་ཆུབ་ཡིད་ཀྱིས་གཟུང༌། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རང་བསྒྲུབ་ཕྱིར།

།བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གི་མགྲོན་དུ་གཉེར། །བྱང་ཆུབ་སྤྱོད་མཆོག་ཡི་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད་པས་སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡིད་རང་བ་དང༌། དོན་དམ་བྱང་ཆུབ་ཀྱི་སེམས་དང༌། སྐྱབས་སུ་འགྲོ་བ་དང༌། སྨོན་པ་དང༌། འཇུག་པ་དང༌། ཡོངས་སུ་བསྔོ་བར་བྱ་བའོ། །དེ་ཡན་ཆད་སྟ་གོན་གྱི་ནུབ་མོར་བྱས་ལ། ཕྱིད་ནུབ་ཀྱང་བལྡབ་ནས་བྱེད་པའམ། ནུབ་གཅིག་པར་བྱེད་ན་དེ་ཡན་ཆད་སྔོན་དུ་འགྲོ་བའི་ཚུལ་ཡིན་ནོ། །དེ་ནས་བྱིན་གྱིས་བརླབ་པ་དངོས་ནི། སློབ་མ་རྣམས་ལག་པ་སྦྲེལ་དུ་བཅུག་ལ། སློབ་མའི་གཙོ་བོའི་ལག་པ་བླ་མས་བཟུང་ལ་འདི་སྐད་ཅེས་བརྗོད་པར་བྱ་སྟེ། རྟོག་པས་གཡོགས་པའི་སེམས་ཀྱིས་ནི། །ལེགས་པའི་སངས་རྒྱས་ཕྱིར་བཟློག་ལྟར། །དད་པའི་ཆུ་ཡིས་བཀྲུས་པའི་སེམས། །ཕན་པའི་སེམས་ཀྱིས་འདིར་འཇུག་བྱ། །དད་པ་མེད་པའི་སེམས་ཅན་ལ། །དཀར་པོའི་ཆོས་རྣམས་མི་འབྱུང་སྟེ། །ཇི་ལྟར་ས་བོན་ཚིག་པ་ལ། །མྱུ་གུ་སྔོན་པོ་སྐྱེ་མི་སྲིད། །ཅེས་བརྗོད་ལ ༑ དེའི་དོན་ཡང་རྣམ་པར་རྟོག་པ་ཐམས་ཅད་སྤངས་ལ་ལྷ་དང་བླ་མ་ལ་གུས་འདུད་དྲག་པོ་སྐྱེད་ཅིག ཅེས་བརྗོད་ལ། སུམྦྷ་ནི་བཟླས་ཤིང་བུམ་ཆུས་བྲན། དར་དམར་པོས་གདོང་བཅིང༌། ཁ་ནུབ་ཕྱོགས་སམ་ཅི་རིགས་པར་བལྟར་བཅུག་ལ ༑ སེ་གོལ་གྱི་སྒྲ་དང་སུམྦྷ་ནི་བཟླས་ཤིང་བསྲུང་བར་བྱ། གུ་གུལ་གྱི་དུད་པས་བདུག རྐང་མཐིལ་གྱི་རླུང་གིས་སུམ་མདོའི་མེ་སྤར། བདག་གི་ཕུང་པོ་ཁམས་དང་སྐྱེ་མཆེད་ཐམས་ཅད་བསྲེགས་ཏེ་དག་པ་གསུམ་གྱི་སྔགས་བརྗོད་པས། སྒྱུ་མ་ལྟ་བུའི་མི་དམིགས་པར་བསྒོམ། དེའི་སྐད་ཅིག་ལ་བདག་རང་རྡོ་རྗེ་རྣལ་འབྱོར་མ་ཞལ་གཉིས་མར་བསྐྱེད། ལྟེ་བར་བྲིས་པ་དང་འདྲ་བའི་འཁོར་ལོ་བསྒོམ ༑ དེ་ལས་འོད་ཟེར་གཡས་རོ་མ་ནས་སོང་སྟེ། འོད་ཟེར་ཕྱོགས་བཅུར་འཕྲོས་པས།

སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་སྟེ་སྤྱི་བོར་བསྟིམ། སྤྱི་གཙུག་གི་ཧྃ་ལས་བདུད་རྩིའི་ཆུ་རྒྱུན་རྩ་དབུ་མ་ནས་བྱུང་སྟེ། ལྟེ་བར་ཕབ་པ་ལ་དམིགས་པ་གཏད་པ་ནི། དྲོད་སྐྱེད་པའི་མན་ངག་གོ །ཡང་ ( ¡¶ ཞ ¡· + འོད་ཟེར་ ) ལྟེ་བ་ནས་གཡས་རོ་མ་ནས་སོང་སྟེ། ཞལ་གཡས་པའི་ཕག་གདོང་གི་གཡུང་དྲུང་འཁྱིལ་བ་ལ་ཕོག་སྟེ། མྱུར་དུ་འཁོར་བ་ལ་དམིགས་པ་གཏད་པ་ནི་མི་རྟོག་པ་སྐྱེ་བའི་གདམས་ངག་གོ །ལྟེ་བའི་འཁོར་ལོ་དེ་ཉིད་གསང་གནས་སུ་ཕབ་སྟེ། མྱུར་དུ་འཁོར་བ་ལ་དམིགས་པ་གཏད་པ་ནི། བདེ་བ་སྐྱེ་བའི་གདམས་ངག་གོ །དེ་ལྟར་དམིགས་པ་གསུམ་པོ་ཅིག་ཅར་རམ་རིམ་གྱིས་དྲག་ཏུ་བསྒོམ་དུ་བཅུག་ལ། བླ་མས་བདུག་པ་བདུག་ཅིང༌། ཨོཾ་གསུམ་མའི་སྔགས་སྒྲ་མི་ཆེ་བར་བཟླས་ཤིང༌། གསུང་ཌ་མ་རུའམ་དྲིལ་བུ་སྒྲ་མི་ཆེ་བར་བརྡུངས་པས་སློབ་མའི་རྒྱུད་ལ་ཡེ་ཤེས་སྐྱེ་བ་ནི། ལུས་བ་སྤུ་ལྡང་བའམ། ངག་ཏུ་སྔགས་བརྗོད་པའམ ༑ སེམས་ལ་མི་རྟོག་པ་སྐྱེ་བ་ལ་སོགས་པ་འབྱུང་བར་འགྱུར་རོ། །དེ་ནས་སྤྱི་བོར་རྡོ་རྗེ་རྒྱ་གྲམ་དུ་བཞག་ལ། ཨོཾ་ཏིཥྛ་བཛྲ། ཞེས་བྱ་བ་དང༌། ཡེ་ཤེས་བརྟན་པར་གྱུར་ཅིག་ཅེས་བརྗོད་པར་བྱའོ། །དེ་ནས་གདོང་གཡོགས་ཕྱེ་ལ་དཀྱིལ་འཁོར་བསྟན་ཏེ་བྱིན་རླབས་ཀྱི་རིམ་པའོ། །དེ་ནས་དབང་གི་དོན་དུ་གསོལ་བ་གདབ་པ་ནི། བྱང་ཆུབ་རྡོ་རྗེ་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། ། བདག་ཀྱང་དྲང་བའི་དོན་གྱི་ཕྱིར། །ནམ་མཁའི་རྡོ་རྗེ་བདག་ལ་སྩོལ། །ཞེས་བརྗོད་ལ། དེ་ནས་བླ་མས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱྀས་སྤྱི་བོ་ནས་དབང་བསྐུར་བར་བསྒོམས་ཤིག ཅེས་བརྗོད་ལ། བཀྲ་ཤིས་ཀྱི་ཚིགས་སུ་བཅད་པ་བརྗོད་ཅིང༌། དངོས་སུ་བུམ་པའི་ཆུས་སྤྱི་བོ་ནས་མར་དབང་བསྐུར་ཞིང་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྦྱངས་ནས ༑ ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསྒོམ་ལ། བུམ་པའི་དབང་ཐོབ་པ་ཡིན་ནོ་ཞེས་ངོ་སྤྲད་དོ།

།དེ་ནས་སིནྡྷུ་རའི་འོག་གི་ཐོད་པ་ ( ¡¶ ཞ ¡· + ནས་བདུད་རྩི་ ) བླངས་ལ་ཡི་གེ་གསུམ་དང་གསང་སྔགས་ཟློས་ཤིང་སློབ་མ་ལ་འཐུང་དུ་བཅུག་གོ །གསང་དབང་ཐོབ་པ་ཡིན་ནོ་ཞེས་ངོ་སྤྲད་དོ། །དེ་ནས་ཡང་སིནྡྷཱུ་རའི་དཀྱིལ་འཁོར་གྱི་སྔགས་ཕྲེང་རྣམས་བླ་མའི་སྲིན་ལག་གཡོན་པས་བླངས་པའི་སིནྡྷུ་ར་ལྟེ་བར་བྱུགས་ཤིང༌། གསང་སྔགས་ལན་གཅིག་བཟླས་ལ་སྔགས་རྣམས་ལྟེ་བར་ཐིམ་པར་བསྒོམ། ཡང་གཡུང་དྲུང་འཁྱིལ་བའི་སིནྡྷུ་ར་རྣམས་བླངས་ལ་སྔགས་ཟློས་ཤིང་དཔྲལ་བར་བྱུགས་པས་དགའ་བ་འཁྱིལ་བ་རྣམས་སྨིན་མཚམས་སུ་ཐིམ་པར་བསྒོམ། ཡང་གོ་ཆའི་ལྷ་མོའི་སིནྡྷུ་ར་རྣམས་བླངས་ལ། གོ་ཆའི་སྔགས་ཟློས་ཤིང་སྤྱི་གཙུག་ཏུ་རེག་པས། གོ་ཆའི་སྔགས་རྣམས་སྤྱི་གཙུག་ཏུ་ཐིམ་པར་བསྒོམ་པ་ནི་ཤེས་རབ་ཡེ་ཤེས་ཀྱི་དབང་ཐོབ་པ་ཡིན་ནོ་ཞེས་ངོ་སྤྲད་དོ། །དེ་ནས་སྔར་གྱི་བྱིན་རླབས་ཀྱི་རྒྱུན་གང་བྱུང་བ་གཅིག་བསྒོམ་དུ་བཅུག་ལ། དབང་བཞི་པ་ཐོབ་པ་ཡིན་ནོ་ཞེས་ངོ་སྤྲད་དོ། །དེ་ནས་ཞལ་གཉིས་མ་ཆུང་བ་ནས་འབྱུང་བའི་མངོན་རྟོགས་དང་དམ་ཚིག་དང༌། སྤྱོད་ལམ་ཅི་རིགས་པ་ཞིག་བསྟན་ལ། རེ་ཞིག་གི་དོན་གྲུབ་པ་ཡིན་ནོ། །ཞེས་ངོ་སྤྲད་དོ། །དེ་ནས་སློབ་མ་རྣམས་ཀྱིས་ཀྱང་བླ་མའི་ཞབས་ལ་ཕྱག་འཚལ་ཏེ། ཡོན་ཕུལ་ལ་གྲལ་རིམ་གྱིས་འཁོད་པར་བྱའོ། །དེ་ནས་ཚོགས་ཀྱི་འཁོར་ལོའི་ཡོ་བྱད་བྱིན་གྱིས་བརླབས་ཏེ་ལོངས་སྤྱད་ལ། མཇུག་ཏུ་སིནྡྷུ་རའི་དཀྱིལ་འཁོར་ལ་མཆོད་དེ། འདོད་པའི་དོན་ལ་གསོལ་བ་བཏབ་ལ། བཟོད་པར་གསོལ་ཏེ་ཡེ་ཤེས་པ་གཤེགས་པ་དང༌། དམ་ཚིག་པ་བདག་ལ་བསྡུ་བ་དང༌། སིནྡྷུ་རའི་དམན་མ་སྲུང་བ་དོན་དུ་གཉེར་བ་རྣམས་ལ་བྱིན་ཏེ། དེ་དག་གིས་ཀྱང་སྲུང་བའི་དོན་དུ་མགོའམ་དཔུང་པ་ལ་གདགས་པར་བྱའོ། །སིནྡྷུ་ར་རྙིང་པ་དེ་དག་སིནྡྷུ་ར་སོ་མ་དང་བསྲེས་ནས་ཕྱིས་དཀྱིལ་འཁོར་བྲིས་ན་སིནྡྷུ་ར་དེ་ཤིན་ཏུ་བྱིན་རླབས་ཆེ་བ་ཡིན་གསུང་ངོ༌། །དེ་ནས་སྨོན་ལམ་དང༌།

བཀྲ་ཤིས་དང༌། ཡི་གེ་བརྒྱ་པ་བརྗོད་པ་དང༌། ལས་ཀྱི་རྗེས་བསྡུ་བ་རྣམས་བྱའོ། །གཉིས་པ་གཞན་དོན་སློབ་མ་རྗེས་སུ་གཟུང་བའི་ཆོ་ག་རྣམས་བསྟན་ཟིན་ཏོ།། །།གསུམ་པ་ཚོགས་ཀྱི་འཁོར་ལོའི་ཆོ་ག་ལ་ལྔ། དད་པ་མེད་པས་མི་བྱ་བ་དང་ ༑ གནས་ཁང་བརྒྱན་པར་བྱ་བ་དང༌། དགོས་པ་དང༌། སྙན་གསན་དབབ་པ་དང་ ༑ ཆོ་གའོ། །དེ་ལ་བཞི། ཆ་དང་པོ་གྲལ་རིམ་གྱིས་འཁོད་དེ། ལྷའི་རྣལ་འབྱོར་ལ་གནས་པར་ཞུ་བ་ཕུལ་ལ། བདག་གི་རྣལ་འབྱོར་གྱི་བསྒོམ་བཟླས་དང༌། གཏོར་མ་བཏང་བའོ། །ཆ་གཉིས་པ་ནི་ལྷའི་རྣལ་འབྱོར་དང་ལྡན་པ་རྣམས་ལ་ལས་ཀྱི་རྡོ་རྗེས་མཆོད་པ་བྱ་བའོ། །ཆ་གསུམ་པ་ནི་ཚོགས་ཀྱི་ཡོ་བྱད་བཏེག་ལ་བྱིན་རླབས་བྱས་ཏེ། ལས་ཀྱི་རྡོ་རྗེས་ཕུད་བླ་མ་དང༌། དཀྱིལ་འཁོར་དང༌། གཏོར་མ་ལ་ཕུལ་ནས། རིམ་པ་བཞིན་དུ་ཚོགས་ཀྱི་ལོངས་སྤྱོད་རྣམས་དྲངས་ཏེ། ལོངས་སྤྱོད་པའི་ཚེ། སྙིང་གའི་བྃ་ཡིག་དང༌། ལྷ་ཚིམ་པར་བྱ་བ་དང༌། བདག་དང་ཡོན་བདག་གི་སྡིག་པ་ཞི་བར་བྱ་བ་དང༌། བསོད་ནམས་རྒྱས་པ་ལ་སོགས་པ་གང་འདོད་པའི་བསམ་པས་ལོངས་སྤྱད་ན། ཕན་ཡོན་དེ་དག་འབྱུང་བར་འགྱུར་རོ ༑ ༑ དེ་དུས་ཀྱི་འདྲེན་པ་དང༌། ལེན་པའི་ཚིགས་བཅད་དང༌། ¡Ã བྱིན་གྱིས་རློབ་པའི་སྔགས་དང༌། ( ¡¶ ལུ ¡· - བྱིན་གྱིས་རློབ་པའི་སྔགས་དང༌། ) གསོལ་བ་གདབ་པ་དང༌། ཕྱག་འཚལ་བའི་ཚིགས་སུ་བཅད་པ་རྣམས་ནི་གཞུང་ཉིད་དུ་རྟོགས་པར་བྱའོ། ། གཞན་ཡང་ཁ་ཟས་ཀྱིས་ཚིམ་པ་དང༌། རྡོ་རྗེའི་གླུ་བླང་བ་དང༌། གར་བྱ་བས་ཀྱང་ཚིམ་པ་ཡིན་ནོ། །ཆ་བཞི་པ་ནི་ཡོན་བདག་གིས་ ( ¡¶ ཞ ¡· + གོས་དང་ ) རྟ་ལ་སོགས་པའི་ཡོན་ཕུལ་ལ། བཟོད་པར་གསོལ་བ་དང༌། ལྷག་མ་བསྡུས་ལ་འབར་བའི་ཕྱག་རྒྱས་ཁ་ཕྲུ་བཏབ་ལ། ཡི་གེ་གསུམ་གྱིས་བྱིན་གྱིས་བརླབས་ལ། ཨོཾ་སརྦ་བྷ་ཀྵ་ལ་སོགས་གསུམ་བརྗོད་ལ་སེ་གོལ་གཏོགས་ལ་ཕྱི་རོལ་དུ་བཏང་ངོ༌། །དེ་ནས་བཀྲ་ཤིས་ཀྱི་ཚིགས་བཅད་དང༌། སྨོན་ལམ་བཏབ་ལ་ལས་ཀྱི་རྗེས་བསྡུ་བར་བྱའོ ༑ ༑ ཚོགས་ཀྱི་བྱ་བ་བསྟན་ཟིན་ཏོ།།

།།དོན་བཞི་པ་གཞོན་ནུ་མའི་མཆོད་པ་བྱེད་པར་འདོད་ན་དོན་དྲུག་ཏེ། དུས་དང་ ༑ གྲོགས་དང༌། གནས་དང༌། ཡོ་བྱད་དང༌། ཆོ་ག་དང༌། དགོས་པའོ། །དེ་ལ་དང་པོ་དུས་ནི། གྲུབ་ན་ཟླ་བ་ ¡Ã རེ་ལ་ ( ¡¶ ཞ ¡· - རེ་ལ་ ) ཡར་ངོ༌། མར་ངོའི་ཚེས་བཅུ་གཉིས་སོ། །དེ་མ་གྲུབ་ན་ཟླ་བ་རེ་ལ་ཁོར་རེའོ། །དེའང་མ་གྲུབ་ན་ལོ་གཅིག་གི་དགུན་ཟླ་འབྲིང་པོ་སྟེ། རྒྱལ་གྱི་ཉ་བའི་ཟླ་བའི་བསོད་ནམས་སོགས་པར་འདོད་ན་ཡར་གྱི་ཚེས་བཅུ། སྒྲིབ་པ་ཟད་པར་འདོད་ན་མར་གྱི་ཚེས་བཅུ་སྟེ། དགུན་གྱི་དུས་ཡིན་ནོ། ཁྱད་པར་དུས་ནི། སློབ་མ་རྗེས་སུ་བཟུང་བའི་དུས་སུ་གྲུབ་ན་བྱ་སྟེ། དེའང་ཉིན་མོར་གཞོན་ནུ་མའི་མཆོད་པ་བྱ་སྟེ། ནུབ་མོར་སློབ་མའི་བྱ་བའམ། མཚན་མོར་སྔོན་དུ་གཞོན་ནུ་མའི་མཆོད་པ་བྱས་ནས། དེ་ནས་སློབ་མའི་བྱ་བ་བྱས་ཀྱང་བཏུབ་བོ། །ཡང་ན་ཟླ་བ་གཅིག་གི་གོང་ངམ། ཉི་མ་འགའ་འམ། སྔར་ཉིན་ཙམ་གཞོན་ནུ་མའི་མཆོད་པ་བྱས་ཀྱང་ཉེས་པ་མེད་དེ། མཆོག་ཏུ་ལེགས་སོ། །གྲོགས་གཞོན་ནུ་མ་གཅིག་ནས་བཟུང་སྟེ། སུམ་ཅུ་སོ་བདུན་གྱི་བར། ལྷའི་གྲངས་དང་མཐུན་པར་གྲོང་པའི་ཆོས་ཀྱིས་མ་ཕོག་པ་བཅུའམ ༑ བཅུ་གཉིས་ཡན་ཆད་ཡིན། མང་པོ་སོགས་པར་འདོད་ཅིང་དེ་ལྟ་བུ་མ་རྙེད་ན། དམ་ཚིག་དང་ལྡན་པ་ཅུང་ཟད་རྒན་པ་འགའ་ཡང་བསོད་ནམས་ཀྱི་ ( ¡¶ ཞ ¡· - ཀྱི་ ) ཁ་བསྐང་དུ་ཉེས་པ་མེད་དོ། །གསུམ་པ་གནས་ནི་གཞོན་ནུ་མ་དེ་རྣམས་ཀུན་དམ་ཚིག་ཐོབ་ན་དཀྱིལ་འཁོར་གྱི་ཁང་པར་འཁོད་ ( ¡¶ ཞ ¡· བོས་ ) ལ། དམ་ཚིག་མ་ཐོབ་ན་གནས་ཁང་གཙང་མར་བྱས་ལ། གཞན་ནམ་ཁང་པ་ཡངས་ན་གནས་དེ་ཉིད་དུ་ཡོལ་བས་བར་དུ་བཅད་ལ་གཞོན་ནུ་མ་རྣམས་ཀྱིས་ནི་དཀྱིལ་འཁོར་གྱི་རྫས་རྣམས་མི་མཐོང༌། སློབ་དཔོན་གྱིས་ནི་མཐོང་བའི་སར་བཞག་པ་ཡིན་ནོ། ། ཡོ་བྱད་ནི་གཞོན་ནུ་མ་ལ་དགོས་པ་རྣམས་ཉེ་འཁོར་དུ་ཚགས་བྱ་བ་ཡིན་ནོ། །ཆོ་ག་ལ་དོན་བཅུ་གཉིས་སུ་གནས་པ་ལས། སྙན་གསན་དབབ་པ་དང༌། ཁྲུས་བྱ་བ་དང་ ༑ ནང་དུ་བོད་པ་དང༌། ཀུ་ཤ་ལ་སོགས་པའི་གདན་ལ་བཞག་པ་དང༌།

སུམྦྷ་ནི་ལ་སོགས་པ་སྔགས་ཀྱིས་བགེགས་བསྲུང་བ་དང༌། སློབ་དཔོན་བདག་ཉིད་ལྷའི་རྣལ་འབྱོར་དང་ལྡན་པས་བཟླས་བརྗོད་བྱ་བ་དང༌། དྲུག་ནི་རྟོགས་སླའོ། ། བདུན་པ་ ¡Ã བརྟེན་པ་ ( ¡¶ ཞ ¡· རྟེན་ ) ལྷ་བསྐྱེད་པ་ནི། གཞོན་ནུ་མ་གཅིག་ལས་མེད་ན་རྡོ་རྗེ་རྣལ་འབྱོར་མར་བསྐྱེད་དོ། །ལྔ་ཡོད་ན་སྙིང་པོའི་རྣལ་འབྱོར་མ་བཞི་དང་ལྔར་བསྐྱེད། དྲུག་ཡོད་ན་གོ་ཆའི་རྣལ་འབྱོར་མ་དྲུག་ཏུ་བསྐྱེད། བདུན་ཡོད་ན་འདི་ནི་ཤིན་ཏུ་བྱིན་རླབས་ཆེ་སྟེ། གོ་ཆའི་རྣལ་འབྱོར་མ་དྲུག་དང༌། རྡོ་རྗེ་ཕག་མོ་དང་བདུན་དུ་བསྐྱེད། ཡང་ན་ཡ་མུ་ནི་ལ་སོགས་པ་བདུན་ནམ། གཟུགས་ཅན་མ་ལ་སོགས་པ་བདུན་དུ་བསྐྱེད། བརྒྱད་ཡོ་ན་ཡ་མུ་ནི་ལ་སོགས་པ་བདུན། རྡོ་རྗེ་ཕག་མོ་དང་བརྒྱད་དུ་བསྐྱེད། བཅུ་གསུམ་ཡོད་ན་ལྷ་བཅུ་གསུམ་མར་བསྐྱེད། ཉི་ཤུ་རྩ་བཞི་ཡོད་ན་འཁོར་ལོ་གསུམ་གྱི་རྣལ་འབྱོར་མར་བསྐྱེད། སུམ་ཅུ་སོ་བདུན་ཡོད་ན་རྣལ་འབྱོར་མ་སུམ་ཅུ་སོ་བདུན་དུ་བསྐྱེད་ལ། རང་བཞིན་གྱི་རྣལ་འབྱོར་མ་ཐམས་ཅད་སྤྱན་དྲངས་ལ་དེ་ལ་གཞུག་པར་བསམ། གཞོན་ནུ་མ་ལ་བསྟིམ་པ་ནི་མ་ཡིན་ནོ། །དོན་བརྒྱད་པ་མཆོད་པ་ནི། དེ་རྣམས་ལ་མཆོད་ཡོན། ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང༌། གླ་རྩི་ག་པུར་ལ་སོགས་པའི་དྲི་སྦྱར་བས་ལུས་ལ་བྱུག སིནྡྷུ་ར་དཔྲལ་བར་བསྐུ། ལིག་བུ་མིག་ལ་སོགས་པ་ ( ¡¶ ཞ ¡· + མིག་སྨན་ ) མིག་ལ་བསྐུ། དར་ལ་སོགས་པའི་ན་བཟའ་དམར་པོ་དབུལ། མེ་ཏོག་དམར་པོའི་ཕྲེང་བ་དབུ་ལ་དབུལ། བདུག་སྤོས་ཀྱི་མཆོད་པས་མཆོད། ཤ་ཆང་ལ་སོགས་པའི་སྟོན་མོས་ཚིམ་པར་བྱས། དེ་ནས་གཏོར་མ་རྒྱ་ཆེན་པོས་མཆོད་པར་བྱའོ ༑ ༑ དགུ་པ་ལྟས་བརྟག་པ་ནི། དང་པོ་གྲལ་བྱས་མ་ཐག་དང༌། ཟས་ལ་ལོངས་སྤྱོད་ཁ་དང༌། འགྱེས་པའི་དུས་དང་གསུམ་དུ་འབྱུང༌། དགེ་བ་ལ་ལུས་གར་བྱེད་པ། ངག་སྔགས་བརྗོད་པ། ལུང་སྟོན་པ། བཀྲ་ཤིས་བརྗོད་པའོ། །མི་ཤིས་པ་ལ་ངུ་བ་དང༌། རྩོད་པ་དྲག་པོ་འབྱུང་བ་དང༌། ངག་ལ་བཀྲ་མི་ཤེས་པའི་ལུང་སྟོན་པ་དང༌།

གྲོགས་དང་བླ་མའི་མཚང་འདྲུ་བ་དང༌། བཀྲ་མི་ཤིས་པ་ལུང་སྟོན་པ་ལ་སོགས་པ་ངན་པའི་རྟགས་དུས་རྣམ་པ་གསུམ་དུ་བྱུང་ན། སྲུང་བ་རྣམ་པ་གསུམ་གཅེས་ཏེ། དེ་ནས་གཞོན་ནུ་མའི་མཆོད་པ་བསྐྱར་ལ་བྱའོ། །སྲུང་བ་གསུམ་ནི། དཔའ་བོའི་གོ་ཆ་དང༌། དཔའ་མོའི་གོ་ཆ་དང༌། སུམྦྷ་ནིའི་སྔགས་བཟླས་སོ། །བཅུ་པ་བཟོད་པར་གསོལ་ཞིང་སྨོན་ལམ་རྒྱ་ཆེན་པོ་གདབ་པའོ། ། བཅུ་གཅིག་པ་ཡོན་དབུལ་བ་ལ་གཤེགས་སུ་གསོལ་བའོ། །བཅུ་གཉིས་པ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མཐའ་དག་འབྱུང་བའི་ཕན་ཡོན་བསྟན་པ་སྟེ། སྤྱི་དོན་དྲུག་པ་དགོས་པ་ཡང་ཐུན་མོང་དུ་བསྟན་པ་ཡིན་ནོ། ། གཞོན་ནུ་མའི་མཆོད་པ་བསྟན་ཟིན་ཏོ།། །།ལྔ་པ་གནས་སྐབས་ཐམས་ཅད་དང་འབྲེལ་བ་གཏོར་མའི་ཆོ་ག་ནི། ཤ་ལ་སོགས་པ་ཉེ་བར་བསྐང་བའི་རྫས་མདུན་དུ་ཉེ་བར་བཞག་པ་ལ་ཆང་ལ་སོགས་པས་སྦྱང་སྟེ། སུམྦྷ་ནིའི་སྔགས་ཀྱིས་བགེགས་སྦྱང༌། སྭ་བྷཱ་ཝའི་སྔགས་ཀྱིས་སྟོང་པར་བསྒོམ། ཡྃ་ལས་རླུང༌། རྃ་ལས་མེ། ཀྃ་ལས་ཐོད་པ་གསུམ་གྱི་སྒྱེད་བུའི་སྟེང་དུ ༑ ཨཱཿདམར་པོ་ལས་ཐོད་པ་དཀར་པོའི་ནང་དུ། ཤར་དུ་ཨོཾ་ལས་དྲི་ཆེན། ལྷོར་ཏྲཱྃ་ལས་རཀྟ། ནུབ་ཏུ་ཨཱྃ་ལས་བྱང་སེམས། བྱང་དུ་ཁྃ་ལས་ཀླད་པའམ་གཞུངས་པ ༑ དབུས་སུ་ཧཱུྃ་ལས་དྲི་ཆུ། བྱང་ཤར་དུ་ལྃ་ལས་ཁྱི་ཤ ཤར་ལྷོར་བྃ་ལས་བ་ལང་གི་ཤ ལྷོ་ནུབ་ཏུ་པྃ་ལས་རྟའི་ཤ ནུབ་བྱང་དུ་ཏཱྃ་ལས་གླང་པོ་ཆེའི་ཤ དབུས་སུ་ཧཱུྃ་ལས་མིའི་ཤའོ། །དེའི་སྟེང་དུ་ཟླ་བ། དེའི་སྟེང་དུ་ཧཱུྃ་ལས་ཁ་ཊྭཱཾ་ག་རྩེ་མོ་ཐུར་ལ་བལྟ་བ་ཧཱུྃ་གིས་མཚན་པའོ། །དེའི་ཡང་ ( ¡¶ ཞ ¡· - ཡང་ ) སྟེང་དུ་ཨོཾ། དེའི་སྟེང་དུ་ཨཱཿ དེའི་སྟེང་དུ་ཧཱུྃ་བསམ་པར་བྱའོ། །དེ་ནས་རླུང་གིས་མེ་སྤར། མེས་ཐོད་པ་བསྲོས ༑ ཐོད་པའི་ནང་གི་རྫས་རྣམས་ཉི་མ་གཞོན་ནུའི་འོད་ལྟར་དམར་སེར་དུ་བསམ་པར་བྱའོ། །དེ་ནས་ཡི་གེ་གསུམ་ལས་སྐུ་གསུང་ཐུགས་ཀྱི་ལྷའི་འཁོར་ལོ་འོད་ཟེར་དུ་འཕྲོས་ནས་སེམས་ཅན་གྱི་དོན་བྱས་ནས་ཚུར་འདུས་ནས།

ཡི་གེ་དེ་དག་ཉིད་ལ་ཞུགས་པར་བསམ་པར་བྱའོ། །དེ་ནས་ཡི་གེ་གསུམ་པོ་ཐོད་པའི་ནང་དུ་ལྷུང་སྟེ་ཞུ་བས། ཨོཾ་གྱིས་ཁ་དོག་ཕུན་སུམ་ཚོགས་པ་དང་ལྡན་པར་གྱུར་པར་བསམས ༑ ཨཱཿཡིས་དྲི་ཕུན་སུམ་ཚོགས་པ་དང་ལྡན་པར་གྱུར་པར་བསམས། ཧཱུྃ་གིས་རོ་བཅུད་ཕུན་སུམ་ཚོགས་པ་དང་ལྡན་པར་ ¡Ã གྱུར་པར་ ( ¡¶ ཞ ¡· - གྱུར་པར་ ) བསམ ༑ ཁ་ཊྭཱཾ་ག་ལས་བདུད་རྩིའི་རྒྱུན་བབས་པས། ཁ་ཊྭཱཾ་ག་ཡང་ཞུ་ཞིང་ལྷུང་བས་ནུས་པའི་མཐུ་ཕུན་སུམ་ཚོགས་པ་དང་ལྡན་པར་བསམ་ཞིང་ངག་ཏུ། ཨོཾ་ཨཱཿཧཱུྃ། ཞེས་ལན་གསུམ་བརྗོད་པར་བྱའོ། །དེ་ནས་འབར་བའི་ཕྱག་རྒྱ་དང༌། ཨོཾ་ཨ་ར་ལླིའི་སྔགས་ཀྱིས་རྗེ་བཙུན་རྡོ་རྗེ་རྣལ་འབྱོར་མ་དུར་ཁྲོད་བརྒྱད་འཁོར་དང་བཅས་པ་སྤྱན་དྲངས་ལ། མདུན་དུ་བཞུགས་སུ་གསོལ་ཏེ། མཆོད་པ་ལྔ་དང་བདུད་རྩིའི་མཆོད་པས་ཀྱང་མཆོད་ལ། འདོད་པའི་དོན་ལ་གསོལ་བ་བཏབ་ནས། ལྷ་མོ་ཚད་མ་སོགས་ཀྱིས་སྨོན་ལམ་བཏབ། ཆོས་ཐམས་ཅད་བདག་མེད་པར་དྲན་པར་བྱས་ལ། ལག་པ་རྡོ་རྗེའི་ཐལ་མོ་ཁ་ཕྱེ་ལ། ཡིད་ཀྱིས་བདུད་རྩི་རྣམས་ཕྱག་ཏུ་བཞག་པས། ལྗགས་རྡོ་རྗེའི་ ¡Ã འོད་ཀྱི་ ( ¡¶ ཞ ¡· -

འོད་ཀྱི་ ) སྦུ་གུས་གསོལ་བར་བསམ་ཞིང༌། ཨོཾ་གསུམ་མའི་སྔགས་ལ་བཛྲ་ཨ་ར་ལླིའི་སྔགས་བཏགས་ལ། ཡེ་ཤེས་པ་རྣམས་མཉེས་པར་བྱའོ། །དེ་ནས་ཡང་གཏོར་མ་གཉིས་པ་ཡོད་ཀྱང་རུང་ ༑ དེ་ཉིད་ལ་ཡང་རུང་སྟེ། དུར་ཁྲོད་ཆེན་པོ་བརྒྱད་ལ་གནས་པའི་ཕྱོགས་སྐྱོང་རྣམས་ལ། ཨོཾ་ཁ་ཁ་ཁཱ་ཧྀ་ཁཱ་ཧི་ལ་སོགས་པའི་སྔགས་ཀྱིས་ཕྱོགས་ ( ¡¶ ལུ ¡· + སྐྱོང་ ) རྣམས་ལ་གཡོན་སྐོར། མཚམས་རྣམས་ལ་གཡས་སྐོར་དུ་ཕུལ་བས། དེ་རྣམས་ཀྱིས་བདུད་རྩི་མྱངས་པས་བདེ་བ་ཆེན་པོ་ཐོབ་པར་བསམ་ལ་འབུལ། དེ་ནས་མཆོད་པ་ལ་སོགས་པས་མཆོད་ལ། རྗེ་བཙུན་མའི་སྔགས་རྐང་པ་བརྒྱད་པའི་སྔགས་ཀྱིས་བསྟོད་ལ། མངོན་པར་འདོད་པའི་དོན་ལ་གསོལ་བ་གདབ་བོ།། ལྷག་ཆད་ཁ་སྐང་བའི་དོན་དུ། ཡི་གེ་བརྒྱ་པ་ལན་གསུམ་བརྗོད་དོ། །དེའི་རྗེས་ལ་ཨོཾ་བཛྲ་མུཿཞེས་བརྗོད་པས། པད་ཀོར་གྱི་ཕྱག་རྒྱ་བསྐོར་བས་དགྱེས་པར་བྱས་ལ ༑ ལྷ་མོའི་མགྲོན་མི་དམིགས་པར་བྱའོ། །དེ་ནས་ཚོགས་ཀྱི་ཆོ་ག་དང་འབྲེལ་ན་ལྷག་མ་རྣམས་བསྡུས་ལ་བྱ། ལྷག་མ་མེད་ན་ཡང་ཆང་གིས་ཁ་བསྐང་ལ་འབར་བའི་ཕྱག་རྒྱ་བྱས་ལ། ཨོཾ་ཕཻཾ་ཞེས་བྱ་བའི་ཁ་ཕྲུས་གཏོར་མ་དེ་ཉིད་སྣོད་གཅིག་ཏུ་བཏབ་ལ། ཨོཾ་སརྦ་བྷཀྵ། ཞེས་པའི་སྔགས་ཀྱིས་བཏབ་ལ། ལྷག་མ་ལ་དགའ་བ་རྣམས་ཚིམ་པར་བྱས་ཏེ་སེ་གོལ་གཏོགས་ལ་རང་གི་གནས་སུ་བཏང་བར་བྱའོ། ། གཏོར་མའི་ཆོ་ག་བསྟན་ཟིན་ཏོ།། །།དྲུག་པ་སྦྱིན་སྲེག་ལ་གཉིས། ནང་གི་དང་ཕྱི་ཡིའོ། །དང་པོ་ནི་ཁ་ཟས་བདུད་རྩིར་བྱིན་གྱིས་བརླབས་ནས། རྡོ་རྗེའི་རྣལ་འབྱོར་མར་བསྒོམ་སྟེ། སྙིང་གའི་བྃ་ཡིག་ལས་མེ་འབར་བའི་དབུས་ན་བཞུགས་པ་ཚིམ་པའི་བསམ་པས་ཟ་བ་སྟེ ༑ འདི་ནི་ཚོགས་དང་ཁ་ཟས་དང་འབྲེལ་བ་ཡིན་ནོ། །ཕྱིའི་སྦྱིན་བསྲེག་ནི་ལས་བཞི་དང་འབྲེལ་བ་སྟེ། སྒྲུབ་པ་པོ་ཆས་གོས་དང་ལྡན་པས་ཐབ་བྱ་བ་ནི་ལས་བཞྀ་ཀའི་ཐབ་ཁུང་གཅིག་སྟེ། ཆོས་ཀྱི་འབྱུང་གནས་ཀྱི་དབྱིབས་ཅན། རྩེ་མོ་བདག་ལ་བསྟན་པ། རྒྱར་ཁྲུ་གང་ཟབས་སུ་ཁྲུ་ཕྱཻད་པ་ཁ་དོག་དམར་པོས་བྱུགས་པའི་ལྟེ་བར་རྡོ་རྗེ་དམར་པོ་བྲི།

སོར་གསུམ་ཕྱིར་འདོར་བ་ལ་གྲི་གུག་གི་ཕྲེང་བ་བྲི ༑ སོར་གསུམ་དཔངས་སུ་བརྩིགས་པ་ལ་རྡོ་རྗེ་ཕྲེང་བ་བྲི། ལས་དང་རྗེས་སུ་མཐུན་པའི་ཤིང་བརྩིག སུམྦྷ་ནིའི་སྔགས་ཀྱིས་བསྲུང་ཞིང་རྡོ་རྗེའི་ར་བ་དང་གུར་ལ་སོགས་པ་སྐད་ཅིག་གིས་བསམ། ཨརྒྷཾ་ལ་སོགས་པ་མཆོད་པའི་རྫས་དང༌། སུམྦྷ་ནིའི་སྔགས་བཟླས་པའི་བུམ་པ་གཡས་སུ་བཤམ། བསྲེག་རྫས་དང་གཏོར་མ་གཡོན་དུ་བཤམ། རྡོ་རྗེའི་དྲིལ་བུ་དང༌། དགང་གཟར། བླུགས་གཟར། ཐོད་པར་ཆང་ལ་བདུད་རྩི་སྦྱར་བ་རྣམས་མདུན་དུ་བཞག བདག་གིས་རྣལ་འབྱོར་རྫོགས་པར་བསྒོམ་ལ་མཆོད། དེ་ནས་བཟླས་པ་ཅུང་ཞིག་བྱ། ཐབ་ཏུ་མེ་སྦར་ལ། སུམྦྷ་ནིས་བགེགས་བསང༌། སྭ་བྷཱ་ཝས་སྟོང་པར་བསྒོམ། སྐད་ཅིག་མས་བྲིས་པ་དང་རྗེས་སུ་མཐུན་པའི་ཐབ་བསྐྱེད། ཐབ་ཀྱི་དབུས་སུ་རྃ་ལས་བགྲང་ཕྲེང་རྃ་གྱིས་མཚན་པ་ལས། འཇིག་རྟེན་པའི་མེ་ལྷ་དམ་ཚིག་པ་བསྐྱེད་པར་བྱ་སྟེ། དེ་ལ་དམ་ཚིག་པ་བསྐྱེད་པ་དང༌། ཡེ་ཤེས་པ་དགུག་པ་དང༌། མཆོད་པས་མཆོད་པ་དང་ ༑ བསྲེག་རྫས་འབུལ་བ་དང༌། མཆོད་ཅིང་བསྟོད་པ་དང༌། དེ་ལ་དངོས་གྲུབ་བླང་བ་དང༌། གཏོར་མ་བཏང་བའོ། །འཇིག་རྟེན་ལས་འདས་པའི་མེ་ལྷ། འཇིག་རྟེན་པའི་མེ་ལྷའི་ཐུགས་ཀར་ཆོ་ག་རྫོགས་པར་བསྐྱེད་པ་དང༌། དེ་ལ་མཆོད་ཅིང་བསྲེག་རྫས་དབུལ་བ་དང༌། ཡང་མཆོད་ཅིང་བསྟོད་དེ་བཟོད་པར་གསོལ་བ་དང་ ༑ གཏོར་མ་བཏང་ནས་ཡང་ཡང་གསོལ་བ་བཏབ་སྟེ་གཤེགས་སུ་གསོལ། ཡང་འཇིག་རྟེན་པའི་མེ་ལྷ་ལྷག་མས་མཆོད་ཅིང་འདོད་པའི་དོན་བླངས་ནས། བཟོད་པར་གསོལ་ཏེ་གཤེགས་སུ་གསོལ་བ་དང༌། ལྷག་ཆད་ཁ་སྐང་བའི་དོན་དུ་ཡི་གེ་བརྒྱ་པ་བརྗོད་པ་རྣམས་ནི་གཞུང་ཉིད་དུ་ཤིན་ཏུ་གསལ་ལོ། །འདིར་ཡང་སྦྱིན་སྲེག་འདི་ཆ་དྲུག་པ་ཞེས་གསུངས་ཏེ། ཆ་དང་པོ་སྒྲུབ་པའི་ཆས་གོས་དང༌། གཉིས་པ་ཐབ་དང་འབྲེལ་བ། གསུམ་པ་འཇིག་རྟེན་པའི་མེ་ལྷ་མཆོད་པ་དང༌། བཞི་པ་འདས་པའི་མེ་ལྷ་མཆོད་པ་དང༌། ལྔ་པ་གཏོར་མ་བཏང་བ་དང༌། དྲུག་པ་འཇིག་རྟེན་པ་མཆོད་པས་མཆོད་པའོ།

།སྦྱིན་སྲེག་བསྟན་ཟིན་ཏོ།། །།བདུན་པ་སྲུང་བའི་འཁོར་ལོ་བྲི་བ་ནི་དཔེ་ཆུང་དང༌། གཞུང་ཉིད་ན་ཤིན་ཏུ་གསལ་ལོ། །འཁོར་ལོ་རབ་ཏུ་གནས་པ་བྱེད་པར་འདོད་ན། འཁོར་ལོ་གཞི་གཙང་མར་བཞག གཏོར་མ་དང་མཆོད་པ་ཅི་འབྱོར་བཤམས། བདག་གིས་རྣལ་འབྱོར་བསྒོམ་བཟླས་བྱ། དེ་ནས་ཙཀྲ་མི་དམིགས་ཏེ། སྟོང་པ་ལས་པད་ཟླའི་སྟེང་དུ་བྃ་ཡིག་དཀར་པོ། དེ་ལས་འཁོར་ལོ་ ( ¡¶ ཞ ¡· + དཀར་པོ་ ) ཇི་ལྟ་བ་བཞིན་བསྐྱེད་ལ། དེ་ལས་ཡེ་ཤེས་ཀྱི་འཁོར་ལོ་དཀར་པོ། དེ་འདྲ་བ་ཞིག་སྤྱན་དྲང་ལ་བསྟིམ ༑ མཆོད་པ་ཅི་འབྱོར་གྱིས་མཆོད། གཏོར་མ་ཆོས་སྐྱོང་ལ་ཕུལ་ལ་བར་ཆད་ཞི་བར་གསོལ་བ་གདབ་བོ། །དེ་ནས་ལུས་ལ་བཅང་བ་དང༌། གནས་དབེན་པར་བཞག་སྟེ། མཆོད་པ་བྱ་སྟེ་བཅང་བའི་ལུགས་གཉིས་ནི་གཞུང་ཉིད་དུ་གསལ་ལོ ༑ ༑ སྲུང་བའི་འཁོར་ལོ་བསྟན་ཟིན་ཏོ།། །།བརྒྱད་པ་སུམྦྷ་ནིའི་ཆོ་ག་ནི། བསྙེན་པ་སྔོན་དུ་སོང་བ་གཅིག་གིས་འགྲུབ་པར་འགྱུར་རོ། །དེ་ནས་འཁོར་ལོ་བྲི་བ་ནི། དཔེ་ཆུང་དང་གཞུང་ཉིད་དུ་གསལ་ལོ ༑ ༑ དེ་ལྟར་བྲིས་པའི་འཁོར་ལོ་དེ་ལ་ཆའི་རི་ལུའི་ནང་དུ་བཅུག་པ་བདུན་བྱའོ།། སྒྲུབ་པ་ཚར་བ་དང་ལས་སྦྱོར་གྱི་དུས་སུ་མེའི་འཁོར་ལོ་ཞེས་བྱ་བ་གཡོས་རྒྱུན་མ་ཆད་པའི་སྒྱེད་པོའི་འོག་ཏུ་བཅུག་ཀྱང་ལོ་གཅིག་ལ་སོགས་པའི་འོག་ཏུ་མ་ཤི་ན་སྤོགས་ཆོག་ནི། ཀླུ་གནས་པའི་ཆུ་མིག་གི་ངོས། སློབ་དཔོན་འདིའི་བཞེད་པ་ཀླུའི་ཆོས་འབྱུང་དུ་བཞེད་པས། དེའི་ནང་དུ་ཕུར་བུ་བཏབ་ལ། དེར་རང་ལྷའི་ང་རྒྱལ་དང་ལྡན་པས་ཟླ་བ་རེ་ལ་རི་ལུ་རེ་བསྐྱུར་ན། ཟླ་བ་བདུན་གྱིས་དགྲ་རྣམས་ངེས་པར་འཆི་བར་འགྱུར་རོ། །སུམྦྷའི་ཆོ་ག་བསྟན་ཟིན་ཏོ།། །།དགུ་པ་བསྒོམས་པས་ཕྱིར་བཟློག་པ་ནི། གནས་དབེན་པར་སྟན་བདེ་བ་ལ་འདུག་ལ། བྱང་ཆུབ་ཀྱི་སེམས་ཡུན་རིང་དུ་བསྒོམ། རང་རྡོ་རྗེ་རྣལ་འབྱོར་མར་བསྒོམ ༑ སྙིང་གའི་པྃ་ལས་འོད་འཕྲོས་པས། རང་གི་ཕྱི་རོལ་དུ་རྩིབས་བཅུ་པའི་འཁོར་ལོ། དེའི་དབུས་སུ་རྩིབས་དྲུག་པའི་ལྟེ་བ་ན་རང་རྡོ་རྗེ་རྣལ་འབྱོར་མར་བསྒོམ

༑ རྩིབས་དྲུག་ལ་གོ་ཆའི་རྣལ་འབྱོར་མ་དྲུག་བསྐྱེད། ཕྱིའི་རྩིབས་བརྒྱད་ལ་སྒོ་མཚམས་མ་བརྒྱད། དེ་རྣམས་ནི་གཞུང་གཞན་དང་མཐུན་པ་བཞིན་བསྐྱེད། སྟེང་འོག་གཉིས་སུ་ཁ་སྤྱོད་དང་ས་སྤྱོད་གཉིས་ནི་སྐུ་མདོག་ནག་མོ་གྲི་གུག་དང་ཐོད་པ་འཛིན་པའོ། །དེ་ལྟར་བསྐྱེད་ལ་ཡེ་ཤེས་པ་གཞུག་པ་དང༌། མཆོད་བསྟོད་བདུད་རྩི་མྱང་བ་བྱ་སྟེ། སྔགས་བཟླས་པ་དང༌། ལྷ་རྣམས་ཞལ་ཕྱིར་གཟིགས་ཤིང་ ༑ འཁོར་ལོ་གཡོན་དུ་འཁོར་བས་གནོད་བྱེད་རྣམས་ཚར་གཅོད་པར་བསྒོམ་པ་འདི་ནི། བསྒོམས་པས་ཕྱིར་བཟློག་པའི་ཆོ་ག་བསྟན་ཟིན་ཏོ།། །།བཅུ་པ་བྲིས་པས་ཕྱིར་བཟློག་པ་ནི། བསྒོམ་པ་ལ་གོ་ཆ་གྱོན་པ་ལ་སོགས་པའི་རྨི་ལམ་བཟང་པོ་བྱུང་ན་བྲི་བར་བྱ་སྟེ། བྲི་གཞི་རས་སམ་ཤོག་བུ་ལ། གུར་གུམ་གྱིས་སམ། གི་ཝང་གིས་བསྒོམ་པ་དང་རྗེས་སུ་མཐུན་པའི་དཀྱིལ་འཁོར་བྲིས་ལ། ལྟེ་བ་ལ་ཨོཾ་གསུམ་མ་ལ་རཀྵཿསྤེལ་བ་བྲི། རྩིབས་རྣམས་ལ་རང་རང་གི་སྔགས་ལ་རཀྵཿསྤེལ་བ་བྲི། མུ་ཁྱུད་ལ་ཕྱིར་བཟློག་གི་སྔགས་ལ་རཀྵཿསྤེལ་བ་བྲིས་ལ། རབ་གནས་བསྲུང་བའི་གནས་སྐབས་སུ་བསྟན་པ་བཞིན་བྱ་སྟེ། ལུས་ལ་བཅངས་ན་བར་དུ་གཅོད་པ་ཐམས་ཅད་ཀྱིས་མི་ཚུགས་པར་འགྱུར་རོ། །བྲིས་པས་ཕྱིར་བཟློག་པ་བསྟན་ཟིན་ཏོ།། །།ལས་བཅུ་པོ་འདི་ནི་རྡོ་རྗེ་རྣལ་འབྱོར་མ་ཐམས་ཅད་ཀྱི་ ¡Ã ལག་ལེན་ ( ¡¶ ཞ ¡· ཡན་ལག་ ) མ་ཚང་བ་རྣམས་ཚང་བར་བྱེད་པ་ཡིན་མོད་ཀྱི། གཙོར་ཞལ་གཉིས་མ་ཆུང་བར་གྲགས་པ་དང༌། སྔགས་ཀྱི་དེ་ཉིད་གྲུབ་པའི་ ¡Ã ལག་ལེན་ ( ¡¶ ཞ ¡· ཡན་ལག་ ) ཡིན་ནོ། །དེས་ན་འདི་གསུམ་ནི་ཨིནྡྲ་བྷཱུ་ཏིའི་ཆོས་གསུམ་ཞེས་བྱ་བ་ཡིན་ནོ ༑ ༑ འདིའི་བརྒྱུད་པ་ནི། རྡོ་རྗེ་རྣལ་འབྱོར་མའི་སྲས་སམ་སློབ་མ་ནི་ལྭ་བ་པ་ཡིན་ལ། དེའི་སློབ་མ་ཨིནྡྲ་བྷཱུ་ཏི། དེས་ལྕམ་ལེགས་སྨིན་ལ། དེས་རྗེ་བཙུན་བིརྺ་པ་ལ། དེས་ཨ་བི་ཛུ་ཀ་ཏ་བྱ་བ་ལ། རྡོ་རྗེ་རྣལ་འབྱོར་མའི་ཆོས་ཐམས་ཅད་ཧཾ་ངུ་དཀར་པོས་གསན་སྐད། ཡང་བིརྺ་པ་ལས་ཤ་བ་རི་པས།

དེས་མི་ཏྲཱི་པ་ལ། དེས་རྒྱ་གར་ཕྱག་ན་རྡོ་རྗེ་ལ། དེ་ལ་བླ་མ་ཧཾ་ངུ་དཀར་པོས་གསན་གསུང་སྐད། ཕྱིས་བླ་མ་ཧཾ་ངུ་དཀར་པོས་རྡོ་རྗེ་རྣལ་འབྱོར་མ་ཐམས་ཅད་ཀྱི་རྒྱུད་ཀྱི་མན་ངག་དང་བཅས་པ་རྡོ་རྗེ་རྣལ་འབྱོར་མ་ཉིད་ལས་གསན་གསུང་སྐད། བླ་མ་ཧཾ་ངུ་དཀར་པོ་ལས་བལ་པོ་ལོ་ཙཱ་བ་ཡེ་ཤེས་རྡོ་རྗེས་གསན། དེ་ལ་རྗེ་བཙུན་ས་སྐྱ་པ་ཆེན་པོས་གསན་ནོ། །རྗེའི་ཞལ་ནས་ ( ¡¶ ཞ ¡·¡¶ ལུ ¡· + ངས་ ) རྡོ་རྗེ་རྣལ་འབྱོར་མ་མང་དུ་ཐོས་ནའང་ཨིནྡྲ་བྷུ་ཏིའི་ཆོས་གསུམ་པོ་འདི་ཀ་ལེགས་པར་འདུག་གསུང༌། དེའང་ཞལ་གཉིས་མ་ཆུང་བ་དང༌། སྔགས་ཀྱི་དེ་ཉིད་གྲུབ་པ་སྟེ་ཆོས་གཉིས་ནི་མི་དབང་ཉིད་ཀྱིས་མཛད་ལ། ལས་བཅུ་འདི་ནི་གདམས་ངག་སྙན་བརྒྱུད་རྣམས། བླ་མ་བྷ་རེནྡྲ་རུ་ཙིས་གཞུང་དུ་བཀོད་པ་ཡིན་ནོ། །མི་ཉག་དགའ་ཡི་ཡུལ་དུ་སྐྱེས་པ་ཡི། །ཙིང་ངེ་སྟོན་པ་དགེ་སློང་ཤེས་རབ་གྲགས། །དེ་ཡིས་གསོལ་བ་བཏབ་ནས་ལས་བཅུ་ཡི ༑ ༑ གསལ་བྱེད་དཔལ་ལྡན་ས་སྐྱར་འབད་དེ་སྦྱར། །དགེ་བ་དེས་ནི་ནམ་མཁའི་མཐས་གཏུགས་པའི། །འགྲོ་ཀུན་ལོག་པའི་ལམ་དང་བྲལ་གྱུར་ནས། ། ཟབ་མོའི་ལམ་དང་ཕྲད་པར་གྱུར་ནས་ནི། །བྱང་ཆུབ་དམ་པ་མྱུར་དུ་ཐོབ་གྱུར་ཤོག ༑ ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཞལ་གདམས་ཡི་གེར་བཀོད་པ་རྫོགས་སོ། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །མཻ་ཏྲཱི་མཁའ་སྤྱོད་ཀྱི་རྒྱུད་ཆུང་བཞུགས། ། ༄༅། །དེ་ནས་ཡང་དག་བཤད་བྱ་སྟེ། འབུམ་ཕྲག་གསུམ་པ་ལས་འབྱུང་བའི་སྒྱུ་འཕྲུལ་དྲ་བ་ཆེན་མོ་རལ་པ་གྱེན་དུ་བརྫེས་པའི་རྒྱུད་ལས། སྒྱུ་མ་ཆེན་མོ་ཞེས་བྱ་སྟེ། སྙིང་ག་ནས་སྤྲོས་པ་རྨི་ལམ་ལྟ་བུའི་ལུས་དང་ལོངས་སྤྱོད་ལ་དམ་པའི་བདེ་བ་དང་གཉིས་སུ་མེད་པར་གྱུར་པ་དང༌། འདིར་དེའི་སྟེང་དུ་མ་ནིང་གི་ས་བོན་བལྟས་ཏེ། ས་བོན་དེ་ཡོངས་སུ་གྱུར་པ་ལས། དམར་མོ་ཞལ་སྟེང་དུ་ཕྱོགས་ཅིང་གྱེན་དུ་གཟིགས་པ།

ཞབས་གཡོན་པ་ལ་འཁྱུད་པའི་ཐོད་པ་དང༌། མེ་ཏོག་གི་ཕྲེང་བ་བཅིངས་པའི་ཕྱག་ཅན་མ། མེ་ཏོག་གི་ཞགས་པ་གཡོན་པའི་ཕྱག་ནའོ། །ཞབས་གཡས་པའི་རྟིང་པ་ལ་རེག་པས་གཡས་པ་ནི་རྡོ་རྗེའི་ཕྱག་ཅན་མ ༑ རྒྱན་ཐམས་ཅད་སྤངས་པ་མོ། རིག་པ་འཛིན་མའི་རིམ་པའི་སྦྱོར་བ་ཅན་མ། སྤྲོ་ཞིང་ཀུན་ཏུ་སྡུད་པའི་ལུས་ཅན་མ། མནྡ་ར་བ་དང༌། མྱ་ངན་མེད་པ་དང༌། ཡོངས་འདུ་རྣམས་སྐྱེ་བར་གྱུར་པའི་རིན་པོ་ཆེ་བརྩེགས་པའི་ཁང་པར་རབ་ཏུ་འཇུག་པའི་བདག་ཉིད་བསྒོམ་པར་བྱའོ། །ཨོཾ་བྃ་རྡོ་རྗེ་ཕག་མོའོ། །ཧྃ་ཡོཾ་གཤིན་རྗེ་མའོ། །ཧྲིཾ་མྃ་རྨོངས་བྱེད་མའོ། །ཧྲེཾ་ཧྲིཾ་ཀུན་ཏུ་སྤྱོད་མའོ། །ཧཱུྃ་ཧཱུྃ་ཀུན་ཏུ་སྐྲག་བྱེད་མའོ། །ཕཊ་ཕཊ་གཏུམ་མོ་ཡན་ལག་ཐམས་ཅད་ལ་མཚོན་ཆའོ། །ལྟེ་བ་དང་ ༑ སྙིང་ག་དང༌། དེ་བཞིན་དུ་ཁ་དང༌། མགོ་བོ་དང༌། སྤྱི་བོ་སྟེ་འདི་མཚོན་ཆའོ ༑ ༑ རྣལ་འབྱོར་མ་ལྔ་པོ་འདི་རྣམས་རྡོ་རྗེ་སེམས་དཔར་བཤད་དོ། །རྡོ་རྗེ་མཁའ་འགྲོ་མའི་གོ་ཆ་བགོས་ལ། རང་བཞིན་གྱིས་བསྐྱེད་པའི་གཏོར་མ་སྦྱིན་པར་བྱའོ། །ཨོཾ་ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཀརྵ་ཡ་ཨཱ་ཀརྵ་ཡ། པྲ་བེ་ཤ་ཡ། པྲ་བེ་ཤ་ཡ ༑ ཏོ་ཥ་ཡ། ཏོ་ཥ་ཡ། སརྦ་ཌཱ་ཀི་ནཱི་ནཱཾ་ཧྲྀ་ད་ཡཾ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཨོཾ། ཨོཾ་བཛྲ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཧཱུྃ། ཨོཾ་རཏྣ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཏྲཾ། ཨོཾ་པདྨ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཧྲཱི། ཨོཾ་བི་ཤྭ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཨ། ཨོཾ་སརྦ་ཡོ་གི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཧཱུྃ། ཧ་ཧ། ཧི་ཧི། ཛཿཧཱུྃ་བྃ་ཧོཿ ཨོཾ་བཛྲ་ཡོ་གི་ནྱཿས་མ་ཡ་སྟྭཾ་དྲྀ་ཤྱ་རཀྵ་རཀྵ་ཧོ། རིག་པ་འཛིན་མའི་རྡོ་རྗེ་རྣལ་འབྱོར་མའི་སྒྲུབ་ཐབས་སོ། །རྒྱ་གར་གྱི་མཁན་པོ་ཛ་ཡ་སེ་ནའི་ཞབས་དང༌། བཙུན་པ་དར་མ་ཡོན་ཏན་གྱིས་བསྒྱུར་བའོ། །ལས་དང་པོ་པ་ཡིན་ཞིང་སྤྲོས་པ་ལ་དགའ་ན། ཨོཾ་ཤྲཱི་ཧེ་རུ་ཀ་ཞེས་བྱ་བ་ནས།

ཧྲཱི་དང་ཡོཾ་ཞེས་པ་ཡན་ཆད་ཀྱི་སྔགས་ཀྱང་བཟླས། ཆང་དང་ཤ་དང་ཟན་ལ་སོགས་པའི་གཏོར་མ་ཡང་བཤམས་ལ། ལག་པ་གཡོན་པས་རེག་ལ། ཡི་གེ་གསུམ་ཇི་ལྟར་འདོད་པར་བཟླས་པས་བདུད་རྩིར་བསམ་ལ། མཁའ་འགྲོ་མ་རྣམས་མངོན་སུམ་དུ་དམིགས་ལ། སྔགས་རྣམས་ཀྱིས་དབུལ། གཞན་དུ་ན་མི་དགོས་སོ། །གོ་ཆ་ཡང་དེ་དང་དེའི་གནས་སུ་རེག་ཅིང་བརྗོད་པའམ། ཡང་ན་བརྗོད་པ་ཙམ་མོ། །མཻ་ཏྲཱི་བ་མ་ལ་བ་ཡི་པཎྜི་ཏ་དང༌། བླ་མ་ཨ། ཤཱཀྱ་རཀྵྀ་ཏ། ཀ་ན་ཀ་ཤྲཱི། ཛ་ཡ་སེ་ན། ཕྱིས་རྒྱ་གར་དུ་བྱོན་ནས་བླ་མ་ཨ་ཉིད་ལ་གསན་ནོ།། །། ༄༅། །སྒྲུབ་ཐབས་གཉིས་མེད་རྡོ་རྗེས་མཛད་པ་བཞུགས། ། ༄༅། །རྒྱ་གར་སྐད་དུ། བིདྱཱ་དྷ་རཱི་ཀེ་ལཱི་ཤྲཱི་བཛྲ་བཱ་ར་ཧཱི་སཱ་དྷ་ན། བོད་སྐད་དུ། རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས། དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །གྲུབ་པའི་རིག་པ་འཛིན་མའི་རིམ་པ་བསྒོམ་པ་ནི། དགེ་བ་མ་ཡིན་པའི་བསྒོམ་པ་རྣམས་བརྩམ་པར་བྱ་སྟེ། བློའི་དབང་པོ་ལྔ་དང་ལས་ཀྱི་དབང་པོ་ལྔ་ལ་བལྟས་ཏེ། གོང་བུར་བསྡུ་བ་དང༌། རྗེས་སུ་གཞིག་པ་གཉིས་གང་རུང་གི་དེ་བཞིན་དུ་རབ་ཏུ་གཞུག་པ་ནི། རྐང་པ་གཉིས་ནི་བརླ་གཉིས་ལའོ། །བརླ་གཉིས་ནི་རྐེད་པའི་ཆའོ། །རྐེད་པ་ནི་སྙིང་གར་རོ། །ལག་པ་དག་ནི་དཔུང་པ་གཉིས་ལའོ། །སྙིང་ག་ནི་མགྲིན་པ་ལའོ། །མགྲིན་པ་ནི་མགོ་བོ་ལའོ ༑ ༑ མགོ་བོ་ནི་སེམས་ལའོ། །སེམས་ནི་ནམ་མཁའ་ལ་རབ་ཏུ་གཞུག་གོ ། ནམ་མཁའ་ནི་རང་བཞིན་གྱིས་འོད་གསལ་བའོ། །དེ་ལས་ཡོངས་སུ་རྫོགས་པ་མོ་ནི་སྐད་ཅིག་གིས་བཅོམ་ལྡན་འདས་ཕྲེང་བའི་རིག་པ་འཛིན་མ་མོའི་རྡོ་རྗེ་རྣལ་འབྱོར་མ་སྟེ། ལྡུམ་གྱི་ར་བ་རྩེ་མོ་བརྒྱད་དང་ལྡན་པའི་རིན་པོ་ཆེའི་ཁང་པར་རབ་ཏུ་འཇུག་པ་མོ། སྤྲོ་ཞིང་ཀུན་ཏུ་སྡུད་པའི་ལུས་སུ་བདག་ཉིད་བསྒོམ་པར་བྱའོ། ། བསྒོམས་པས་སྐྱོ་ན། ཇི་ལྟ་བའི་སྦྱོར་བས་དེ་བཞིན་དུ་རྐང་པ་གཡོན་པའི་པུས་མོའི་འོག་ཏུ་ཐོད་པ་དང་བཅས་པའི་ལག་པ་གཡོན་པས་བསྡམ་ལ།

རྐང་པ་གཡོན་པ་ས་ལ་བརྡབ་པར་བྱའོ། །དེ་ནས་སེམས་ཅན་ཐམས་ཅད་ཀྱི་ཁམས་ཇི་སྙེད་པ་གྲུབ་པའི་དངུལ་ཆུ་ལྟ་བུར་བལྟས་ལ་གཡོན་པའི་སྣའི་བུ་ག་ནས་བཏུང་བར་བྱའོ། །ཡང་སྒྱུ་མ་ལྟ་བུའི་གཟུགས་སྤྲོ་བ་དང་བསྡུ་བ་ཡང་དེ་བཞིན་དུ་བྱའོ།། བསྒོམས་པས་སྐྱོ་ན་སྔགས་བཟླ་བར་བྱའོ། །དེའི་སྤྱོད་པ་བཤད་པར་བྱ་སྟེ། སྒྲུབ་པ་པོ་རྣམས་ལ་ཕན་པའི་དོན་དུ་ཉི་མའམ། ཟླ་བ་གཟས་བཟུང་བ་ལ་མེ་ལོང་གི་སྟེང་དུ་ཀྃ་བིའི་སིནྡྷུ་ར་ལ་གསེར་གྱིས་ཐུར་མས་རྗེ་བཙུན་མ་བྲིས་ལ། ཉེ་བར་སྤྱོད་པ་ལྔས་མངོན་པར་མཆོད་ལ། དེའི་སིནྡྷུ་ར་བཟུང་ལ་ཟངས་མའི་སྣོད་དུ་བཞག་པར་བྱའོ། །ལཾ་ག་ལིཾ་ཡའི་ཤིང་བཏོན་ལ་རང་གི་གནས་སུ་བསྐྱེད་པར་བྱའོ ༑ ༑ འདྀ་ཟླ་བ་དྲུག་ཏུ་སོ་སོར་མཆོད་པར་བྱའོ། །ཕྱག་རྒྱ་ཆེན་པོའི་འབྲས་བུ་དག་ལ་སྩོལ། སོ་སོར་ཡང་དག་པར་མཆོད་པ་དང་ཕྱག་བྱའོ། །འདིར་ཟླ་བ་དྲུག་ཏུ་ཡོངས་སུ་རྫོགས་པར་བྱས་ལ། རྣལ་འབྱོར་མ་རྣམས་ལ་ཉེ་བར་སྤྱད་པ་ལྔ་དང་ ༑ སྟོན་མོ་བྱས་ལ་ཕྱག་བྱས་ཏེ་མནོས་ལ། ལཾ་ཀ་ལིཾ་ཡའི་དབུས་སུ་སིནྡྷུ་རས་དགང་བར་བྱའོ། །ཐོད་པ་བཟུང་ལ་སྨྱོན་པའི་སྤྱོད་པ་སྤྱད་དོ། །ཟུར་དྲུག་པ་སིནྡྷུ་རས་དཔྲལ་བར་བྱས་ལ་འཕྱོ་བར་བྱའོ། །ཟླ་བ་དྲུག་ཏུ་སྐུད་པའི་ཚོང་དུས་ཀྱི་གུང་དང་ཉེ་བར་བུད་མེད་མང་པོ་དག་ལ་གཡོན་དུ་བསྐོར་བར་བརྩམ་པར་བྱའོ།

། སྨྱོན་པའི་སྤྱོད་པས་སྤྱད་དོ། །ཟླ་བ་དྲུག་ན་མཚམས་མེད་པ་ལྔ་བྱེད་པ་དེས་ཀྱང་འགྲུབ་བོ། །ཕྲེང་བའི་སྔགས་བཟླ་བར་བྱ་སྟེ། ཨོཾ་བཛྲ་ཝརྞྞ་ནཱི་ཡེ། ཨོཾ་བཛྲ་བཻ་རོ་ཙ་ནཱི་ཡེ། ཨོཾ་སརྦ་བུངྔྷ་ཌཱ་ཀི་ནཱི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། ཟློས་པའི་དུས་སུ། ཨོཾ་ཨོཾ་ཨོཾ་སརྦ་བུངྔྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། པདྨ་ཅན་གྱི་རིགས་ཀྱི་རང་བྱུང་གི་མེ་ཏོག་དང༌། ག་པུར་དང༌། ཙནྡན་ལ་སྦྱར་ལ་རྒྱ་སྐྱེགས་དང་བསྲེས་ཏེ་བྲི་བར་བྱའོ། །ཞེས་བྱ་བ་ནི་བརྒྱུད་པའི་མན་ངག་གི་རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས་སློབ་དཔོན་གཉིས་མེད་རྡོ་རྗེས་མཛད་པ་རྫོགས་སོ། ཁོ་བོས་རྗེ་བཙུན་ཛ་ཡ་ཤྲཱི་སེ་ན་ལོ་ཙཱ་བ་དང་བཅས་པ་ལ་ཞུས་སོ།། །། ༄༅། །རྗེས་གནང་རྒྱལ་བའི་སྡེས་མཛད་པ་བཞུགས། ། ༄༅། །རྒྱ་གར་སྐད་དུ། བིདྱཱ་ངྷ་རཱི་ཀེ་ལི་བཛྲ་ཡོ་གི་ནཱི་ཨཱཛྙ་བི་ངྷིཿ བོད་ སྐད་དུ། རིག་པ་འཛིན་མ་རྩེན་མ་རྡོ་རྗེ་རྣལ་འབྱོར་མའི་རྗེས་སུ་གནང་བའི་ཆོ་ག དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །ལྷན་སྐྱེས་བདག་ཉིད་སྐུ་ཅན་གྱིས ༑ ༑ རྡོ་རྗེ་རྣལ་འབྱོར་མར་གུས་འདུད། །བླ་མ་བརྒྱུད་པ་ལས་འོངས་པ། ། ཡང་དག་རབ་སྟེར་ཆོ་ག་བཤད། །དཔལ་ཕྲེང་བའི་རིག་པ་འཛིན་པའི་རྡོ་རྗེ་རྣལ་འབྱོར་མའི་རིམ་པས་སློབ་མ་རྗེས་སུ་འཛིན་པར་འདོད་པའི་རྣལ་འབྱོར་པས། ནག་པོའི་ཕྱོགས་ཀྱི་ཚེས་བཅུ་ལ། དབེན་པ་ཡིད་དགའ་བར་བདུད་རྩི་ལྔ་ལ་སོགས་པས་ཡོངས་སུ་གཏོར་བའི་གནས་སུ་བླ་རེ་ལ་སོགས་པས་ཉེ་བར་བརྒྱན་ཏེ ༑ སིནྡྷཱུ་རའི་ཕྱེ་མས་གྲུ་བཞི་པའི་མཎྜལ་བྱས་ལ། དེའི་དབུས་སུ་ཆུ་སྐྱེས་འདབ་མ་བརྒྱད་པའོ། །དེར་རྡོ་རྗེ་འཆང་གི་སྣོད་ཀྱི་སྟེང་དུ་སིནྡྷཱུར་བཟང་པོའི་ཕྱི་མས་ཡོངས་སུ་གང་བའི། དྲི་མ་མེད་པའི་མེ་ལོང་གི་སྟེང་དུ་གསེར་གྱི་ཐུར་མས་ལག་པ་གཡོན་པས། བཅོམ་ལྡན་འདས་མའི་གཟུགས་མངོན་པར་བྲི་བར་བྱའོ།

།འཁོར་ལོའི་ཕྱི་རོལ་ཏུ་ཡང་བདུད་རྩི་ལྔ་བསྲེས་པའི་ཆུ་ཀླུང་གིས་ཡོངས་སུ་གང་བའི་ཁར་ལོ་འདབ་ཀྱྀས་བརྒྱན་པ། མགྲིན་པ་གོས་ཀྱིས་དཀྲིས་པའི་བུམ་པ་ལྔའམ། ཡང་ན་ཀ་པཱ་ལ་བདུད་རྩིས་བཀང་བ་རྣམས་བཅོམ་ལྡན་འདས་མའི་སྔགས་ཀྱིས་མངོན་པར་བསྔགས་ནས་ཕྱོགས་བཞིར་བཞག་པར་བྱའོ། །དེ་ནས་སྔོན་དུ་བསྙེན་པ་འབུམ་བྱས་པའི་རྣལ་འབྱོར་པ་ཁ་ནུབ་ཏུ་ཕྱོགས་ལ། བདུད་རྩི་ལྔའི་རི་ལུ་ཁར་བཅུག་ལ། ལག་པ་གཡོན་པ་གོང་གི་སྔགས་ཀྱིས་སྦྱངས་ལ་སྔོན་དུ་ཡི་གེ་གསུམ་བརྗོད་པས་བདུད་རྩིར་བྱས་པའི་ཆང་གིས་ཡན་ལག་ལྔ་བཀྲུས་པས། སྲིད་པའི་རྒྱ་མཚོ་ལས་འགྲོ་བ་མ་ལུས་པ་དྲང་བར་འདོད་པས་ལྷ་མོའི་རྣལ་འབྱོར་བསྒོམ་པར་བྱའོ། །དེ་ནས་རང་གི་ས་བོན་གྱི་འོད་ཟེར་གྱིས་དྲངས་པའི་ཡེ་ཤེས་ཀྱི་ལྷ་མོ། མེ་ལོང་ལ་བྲིས་པའི་བཅོམ་ལྡན་འདས་མ་ལ་རབ་ཏུ་བཅུག་ནས། བཟའ་བ་དང༌། སྟོན་མོ་དང༌། བཏུང་བ་དང༌། ཆང་དང༌། ཤ་དང༌། ཁུ་བའི་ཁྱད་པར་རྣམས་དང་ ༑ རྣམ་པ་སྣ་ཚོགས་པའི་འབྲས་བུ་རྣམས་དང༌། ཆུ་ལས་སྐྱེས་པ་དང༌། ཐང་ལས་སྐྱེས་པའི་མེ་ཏོག་མང་པོ་རྣམས་དང༌། གཏོར་མ་དང་ལྷ་བཤོས་རྣམས་དང༌། མར་མེའི་ཕྲེང་བ་མང་པོས་ཀྱང་ཡང་དག་པར་མཆོད་དེ། བསྟོད་ནས། རྐང་པ་བརྒྱད་པའི་སྔགས་བརྗོད་པས་བདུད་རྩིས་ཚིམ་པར་བྱས་ཏེ། རྣལ་འབྱོར་མའི་ཚུལ་གྱིས་མོས་པའི་སློབ་མ་འཇུག་པའི་དོན་དུ་བཅོམ་ལྡན་འདས་མ་ལ་གསོལ་བ་གདབ་པར་བྱ་སྟེ། བཅོམ་ལྡན་ཡེ་ཤེས་རྡོ་རྗེ་མཆོག །རིག་འཛིན་རྒྱལ་མོ་ལ་ཕྱག་འཚལ ༑ ༑ སྙིང་རྗེའི་བདག་ཉིད་དཀྱིལ་འཁོར་དུ། །སློབ་མ་འཇུག་པར་འཚལ་ལགས་ན། །ཇི་ལྟར་རྒྱལ་བ་ཀུན་གྱིས་ཁྱོད། །ཡེ་ཤེས་རྒྱ་མཚོར་བྱིན་རླབས་པ། ། དེ་བཞིན་དུ་ནི་ཡེ་ཤེས་རོས། །སེམས་ཅན་འདི་ལ་བྱིན་རླབས་རིགས། །ཞེས་སོ།། དེ་ནས་རྣལ་འབྱོར་པ་རྣལ་འབྱོར་མའི་གྲོགས་དང་ལྡན་པས། སློབ་མ་དཀྱིལ་འཁོར་གྱི་ཁང་པར་བཅུག་སྟེ། མཎྜལ་གསུམ་བྱེད་དུ་བཅུག་ནས་གསོལ་བ་གདབ་པར་བྱའོ།

།ཇི་ལྟར་རྡོ་རྗེ་སེམས་དཔའ་ཡིས། །འགྲོ་བ་བྱང་ཆུབ་སྒྲུབ་པའི་ཐབས ༑ ༑ ཡེ་ཤེས་དཔལ་ལྡན་རྣལ་འབྱོར་མར། །ཐམས་ཅད་རིག་པ་རང་གིས་བྱིན ༑ ༑ དེ་བཞིན་བདག་ལའང་དགོན་པོ་ཀྱེ། །ད་ལྟ་ཉིད་དུ་སྦྱིན་པར་རིགས། ། ཞེས་བྱ་བ་ལན་གསུམ་བཀླག་པར་བྱའོ། །དེ་ནས་ཕྱོགས་བཞིར་མཎྜལ་བྱེད་དུ་བཅུག་ལ། བཅོམ་ལྡན་འདས་མ་ལའང་སློབ་མས་གསོལ་བར་གདབ་པར་བྱ་སྟེ། ལྷ་མོ་ལུས་ངག་ཡིད་ཀྱིས་སུ། །ཡེ་ཤེས་རྒྱ་མཚོ་ཁྱོད་ཕྱག་འཚལ། །ཇི་ལྟར་སངས་རྒྱས་སྟོབས་ཆེན་གྱིས། །ཐམས་ཅད་ཡེ་ཤེས་བྱིན་བརླབས་པས། །དེ་བཞིན་བདག་རྒྱུད་དག་ལ་ཡང༌། །ཡེ་ཤེས་རྒྱུན་གྱིས་མཛད་དུ་གསོལ། །ཞེས་བྱའོ། །དེ་ནས་སློབ་མ་ལ་བུམ་པའི་ཆུས་མངོན་པར་བཏོར་ཏེ། ལྷ་མོའི་གཟུགས་སུ་རྣམ་པར་བསྒོམས་ནས་གོ་ཆའི་སྔགས་ཀྱིས་དངོས་སུ་བསྲུངས་ཏེ། སྐུ་གསུང་ཐུགས་བྱིན་གྱིས་བརླབས་ནས། མིག་ལ་སོགས་པ་བྱིན་གྱིས་བརླབ་པར་ཡང་བྱས་ལ། ཡང་དག་པར་མཆོད་དེ་ལྕགས་ཀྱུ་སྦྱིན་ཞིང་བདུད་རྩི་འཐུང་དུ་གཞུག་པར་བྱའོ།། དེ་ནས་དཀྱིལ་འཁོར་གྱི་ནུབ་ཀྱི་ཆར་ཉེ་བར་འདུག་སྟེ། སློབ་མས་ལྷ་མོའི་གཟུགས་སུ་བསྒོམས་ནས། རྣལ་འབྱོར་མའི་ལག་པ་གཡོན་པར་མགོ་བོར་རྩ་བའི་སྔགས་ཀྱིས་བྱིན་གྱིས་བརླབ་པར་བྱའོ། །བླ་མས་ཀྱང་ཡེ་ཤེས་ཀྱི་ཆུས་ཡོངས་སུ་བཏོར་བ་དང༌། ལུས་བདེ་བ་ཆེན་པོས་ཡོངས་སུ་གང་བ་དང༌། རྩ་བའི་སྔགས་བརྗོད་པ་སྔོན་དུ་སོང་བས་དྲིལ་བུ་བཀྲོལ་ཞིང་བླ་མའི་མན་ངག་གིས་ཡེ་ཤེས་བྱིན་གྱིས་བརླབ་པར་བྱའོ། །དེ་ལྟར་བྱས་པས་མཚམས་མེད་པར་བྱེད་པའང་ཡེ་ཤེས་ཀྱིས་བྱིན་གྱིས་རློབ་པར་འགྱུར་ན་སླར་ཡང་བསོད་ནམས་དང་ལྡན་པ་ལྟ་ཅི་སྨོས། དེ་ནས་པུས་མོ་གཡས་པ་ས་ལ་བཙུགས་པས་གནས་ཏེ། ཡེ་ཤེས་ལྔའི་བདག་ཉིད་ཀྱི་རྡོ་རྗེ་ལག་པ་གཡས་པར་བྱིན་ནས། བདུད་རྩི་ལྔས་ཡོངས་སུ་གང་བའི་ཐོད་པ་ཡང་ལག་པ་གཡོན་པར་བྱིན་ཏེ། རྐང་པ་གཡོན་པ་ས་ལ་བརྡབས་པས་འགྲོ་བ་ཐམས་ཅད་ལ་བདེ་བ་ཆེན་པོ་བབས་པས་བདུད་རྩིར་གྱུར་ཏེ།

དངུལ་ཆུ་ལྟ་བུའི་ཐོད་པའི་ནང་དུ་རབ་ཏུ་ཞུགས་པ་རྣམ་པར་བསྒོམས་ནས ༑ ཐོད་པར་གནས་པའི་བདུད་རྩི་འཐུང་དུ་གཞུག་པར་བྱའོ། །དེ་ནས་བཅོམ་ལྡན་འདས་མའི་སྒྲུབ་ཐབས་བླ་མ་བརྒྱུད་པ་ལས་འོངས་པའི་མན་ངག་ཀྱང་བརྗོད་པར་བྱའོ། །དེ་ནས་བཅོམ་ལྡན་འདས་མ་སིནྡྷུ་རར་སོན་པར་བྱའོ། །དེ་ལས་སྤྲོས་པའི་མཁའ་འགྲོ་མ་ལྔའི་གཟུགས་ལ་ཡང་མཆོད་པ་དང༌། བསྟོད་པ་དང༌། བདུད་རྩི་མྱང་བས་མཉེས་པར་བྱ་སྟེ་གཏོར་མའི་པཱུ་ཛས་ཀྱང་མཉེས་པར་བྱའོ། །བཟའ་བ་དང་སྟོན་མོ་དང༌། ཉའི་ཤ་ལ་སོགས་པས་ཡོངས་སུ་གང་བའི་གཏོར་མའི་སྣོད་ལ ༑ ཡི་གེ་གསུམ་གྱིས་བྱིན་གྱིས་བརླབས་པས་བདུད་རྩིར་གྱུར་པ་ལ་སྔགས་འདིས་དབུལ་ཏེ། ཨོཾ་བཛྲ་ཧེ་རུ་ཀ་མ་ཧཱ་བཛྲ་ཨཱ་ཀརྵ་ཡ། ཨཱ་ཀརྵ་ཡ། པྲ་བེ་ཤ་ཡ། པྲ་བེ་ཤ་ཡ། ཏོ་ཥ་ཡ། ཏོ་ཥ་ཡ། སརྦ་ཌཱ་ཀི་ནཱི་ནཱཾ་ཧྲྀ་ད་ཡ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཨོཾ། ཨོཾ་བཛྲ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཧཱུྃ། ཨོཾ་རཏྣ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཏྲཱྃ། ཨོཾ་པདྨ་ཌཱ་ཀི་ནཱི་པྲ་ཏཱིཙྪེ་མཾ་བ་ལིཾ་ཧཱུྃ་ཧྲཱིཿ ཨོཾ་བི་ཤྭ་ཌཱ་ཀི་ནཱི་པྲ་ཏིཙྪེ་མཾ་བ་ལིཾ་ཧཱུྃ་ཨ། ཨོཾ་སརྦ་ཡོ་གི་ནི་པྲ་ཏིཙྪེ་མཾ་བ་ལིཾ་ཧཱུྃ་ཧཱུྃ། ཧ་ཧ། ཧི་ཧི། ཛཿཧཱུྃ་བྃ་ཧོཿ ཨོཾ་བཛྲ་ཡོ་གི་ནི་བྷྱཿས་མ་ཡ་སྟྭཾ་དྲྀ་ཤྱ་རཀྵ་རཀྵ་ཧོཿ ཞེས་བྱ་བས་སོ།། དེ་ནས་ཡང་མཆོད་པ་དང༌། བསྟོད་པ་དང༌། བདུད་རྩི་མྱང་བར་བྱས་ནས་བཟོད་པར་གསོལ་ཏེ། ཡི་གེ་བརྒྱ་པའི་སྔགས་ཀྱིས་མཉེས་པར་བྱས་ནས་མངོན་པར་འདོད་པའི་དངོས་གྲུབ་བླངས་ཏེ། ཨོཾ་བཛྲ་མུཿཞེས་བྱ་བའི་སྔགས་ཀྱིས་གཤེགས་སུ་གསོལ་བ་ནི། ཡེ་ཤེས་ཀྱི་ལྷ་མོ་བདག་ཉིད་ལ་གཞུག་པར་བྱའོ། །དེ་ནས་ཇི་ལྟར་ནུས་པའི་ཚོགས་ཀྱི་འཁོར་ལོ་ལ་སོགས་པའི་དགའ་སྟོན་ཆེན་པོ་བྱའོ། ། གནང་སྦྱིན་ཆོ་ག་བྱས་པ་ལས། །བསོད་ནམས་ཉེ་བར་བསགས་པ་གང༌། །དེ་ཡིས་སྐྱེ་བོ་མ་ལུས་རྣམས། །ལྷ་མོ་ཡེ་ཤེས་ལ་གཞོལ་ཤོག

།བླ་མ་བརྒྱུད་པའི་མན་ངག་གི་རིམ་པ། མཁས་པ་ཆེན་པོ་རྒྱལ་བའི་སྡེ། མིང་གཞན་གྱིས་ཁང་པ་གསར་པ་ཞེས་བྱ་བར་བརྗོད་པས་བྲིས་པའོ། །ཕྲེང་བའི་རིག་པ་འཛིན་མའི་རིམ་པའི་རྗེས་སུ་གནང་བ་སྦྱིན་པའི་ཆོ་ག་རྫོགས་སོ། །པཎྜི་ཏ་དེ་ཉིད་དང༌། བཙུན་པ་དར་མ་ཡོན་ཏན་གྱིས་བསྒྱུར་བའོ། །སུམ་ལོའམ། ཀླེ་ལོའོ། །མེ་ཏྲཱི་མཁའ་སྤྱོད་དོ ༑ ༑ འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །ནཱ་རོ་མཁའ་སྤྱོད་ཀྱི་སྒྲུབ་ཐབས་བཞུགས། ། ༄༅། །རྒྱ་གར་སྐད་དུ། བཛྲ་ཡོ་གི་ནཱི་སཱ་ངྷ་ནཾ། བོད་སྐད་དུ། རྡོ་རྗེ་སྟོང་པ་རྣལ་འབྱོར་ ཏིང་ངེ་འཛིན་དང་ལྡན་པ་ནི་ མའི་ མོ་རྟགས་འཛིན་པ། སྒྲུབ་ཐབས། ཐུགས་རྗེ་ཆེན་པོ་ལ་ཕྱག་འཚལ་ལོ། །དང་པོ་རེ་ཞིག་ དང་པོ་བདག་ཉིད་ལྷའི་རྣལ་འབྱོར་ནི་ རྣལ་འབྱོར་པས། ། དང་པོ་ཐུན་ཐ་མ་ལ་ཉལ་ལུགས་གང་ཡང་རུང་བའི་ཉལ་བའི་རྣལ་འབྱོར་བྱ། དེ་ནས་གཉིས་པ་ཐོ་རངས་ཌ་མ་རུའི་སྒྲས་བསྐུལ་ཏེ་ལྡང་བའི་རྣལ་འབྱོར་བྱ། དེ་ནས་གསུམ་པ་བདུད་རྩི་མྱོང་བའི་རྣལ་འབྱོར་བྱས་ལ་ཕྱི་རོལ་གྱི་མཆོད་པ་དང་འབྲེལ་བའི་དུས་སུ་རྣལ་འབྱོར་པའི་མདུན་དུ་མཎྜལ་བྱ། འདི་ཕྱི་མཆོད་དང་འབྲེལ་བས་འདིར་མི་དགོས་སོ། །བཞི་པ་ཚད་མེད་པའི་རྣལ་འབྱོར་ནི་ སེམས་ཅན་ཐམས་ཅད་འཁོར་བའི་སྡུག་བསྔལ་གྱི་རྒྱ་མཚོ་ལས་བསྒྲལ་ལ་རྫོགས་པའི་སངས་རྒྱས་ཀྱི་བདེ་བ་ལ་དགོད་པར་བྱའོ། ། སེམས་བསྐྱེད་གཅིག་ལ་བཞི་ཀ་ཚང༌། ཞེས་ཚད་མེད་པའི་རྣལ་འབྱོར་སྔོན་དུ་བྱའོ། །དེ་ནས་ ལྔ་པ་བླ་མའི་རྣལ་འབྱོར་ནི་ རང་གི་བླ་མ་སྤྱི་བོར་བསྒོམ་པར་བྱའོ། །དེའི་རྗེས་ལ་ དྲུག་པ་བདག་ཉིད་ལྷར་བསྐྱེད་པའི་རྣལ་འབྱོར་ནི་ རང་གི་སྙིང་གར་ཨ་ལས་ཟླ་བའི་དཀྱིལ་འཁོར་བསམས་ལ། དེར་ཨོཾ་སརྦ་བུངྔྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཕཊ་སྭཱ་ཧཱ། ཞེས་བྱ་བའི་སྔགས་ཀྱི་ཕྲེང་བ་འོད་ཟེར་སྣ་ཚོགས་འཕྲོ་བ་ལུགས་ལས་བཟློག་པར་བསམ་མོ། །དབུས་ནི་བྃ་ དམར་པོ།

ཡིག་གོ། དེའི་འོད་ཟེར་གྱིས་རང་གི་ལུས་ཁྱབ་པ་ རང་གི་ལུས་ངག་ཡིད་གསུམ་གྱི་སྒྲིབ་པ་ ཡོངས་སུ་དག་པ་ན། བཅོམ་ལྡན་འདས་མ་རྡོ་རྗེ་ཕག་མོའི་སྐུ་ དེ་བཞིན་ཉིད་ཀྱི་རྟགས་ ཞལ་གཅིག་ བདེན་པ་གཉིས་ཀྱི་རྟགས་ ཕྱག་གཉིས་མ་སྐུ་མདོག་ ཐུགས་རྗེའི་རྟགས་ དམར་མོ་ གཡོན་སྐོར་དུ ་བསྐལ་པའི་མེ་ལྟ་བུའི་གཟི་བརྗིད་ཅན། རིགས་ལྔའི་རྟེན་ ཕྱག་རྒྱ་ལྔའི་རྒྱན་དང་ལྡན་པ་ ཆོས་འབྱུང་གི་ནང་དུ་འཁོར་བ་ལ་མི་གནས་པའི་རྟགས་ སྣ་ཚོགས་པད་མ་དང་ ཁྲོ་མོ་མཚོན་པས་ ཉི་མའི་གདན་ལ་ གཡོན་བསྐུམ་པ་ འཇིགས་བྱེད་དང༌། གཡས་བརྐྱང་བས་ དུས་མཚན་ཞབས་ཀྱིས་མནན་པ། གཡས་ན་རྡོ་རྗེ་ པདྨས་མཚན་པའམ་འདམ་ཀ་ཡིན་གསུངས་ཏེ་ཌ་མ་རུ་དང་བཅས་པ་གང་རུང་འཛིན་པར་བསམ་ དང་གྲི་གུག གཡོན་ བདེ་བ་ཆེན་པོ་བྱང་ཆུབ་སེམས་ཀྱི་ངོ་བོ་ ཐོད་པ་དང༌། མཆན་ཁུང་དུ། ཁ་ཊྭཱཾ་ག་ ཕྲག་པར་བཀལ་བའི་ཚུལ་དུ་གསུངས་འཛིན་པ། དེ་ནས་སླར་ཡང་ བརྒྱད་པ་དཔའ་བོ་དང་རྣལ་འབྱོར་མའི་བྱིན་གྱིས་བརླབས་པའི་རྣལ་འབྱོར་ ཡིག་འབྲུའི་ཚོགས་ཀྱི་འོད་ཟེར་གྱིས་དཔའ་བོ་དང་མཁའ་འགྲོ་མའི་ཚོགས་ཐམས་ཅད་ དང་སེམས་ཅན་ཐམས་ཅད་རྣལ་འབྱོར་མའི་སྐུར་བྱས་ལ། སྤྱན་དྲངས་ཏེ་བདག་ཉིད་ལ་གཞུག་པར་བྱའོ ༑ ༑ བདུན་པ། ཡང་དེའི་འོད་ཟེར་གྱིས་འགྲོ་བ་ འདི་སྔོན་ལ་བྱས་ལ་དེ་ནས་དུས་གཅིག་ཏུ་བསྡུ་གསུང༌། ཐམས་ཅད་དག་པར་བྱས་ནས། རྗེ་བཙུན་མའི་སྐུར་བསྐྱེད་ལ། སླར་ལོག་སྟེ་སྔགས་ཀྱི་ཕྲེང་བ་ཉིད་ལ་ཞུགས་པ་དང༌། དགུ་པ་བཟླས་པའི་རྣལ་འབྱོར་ ཡིད་ངག་གི་དབྱེ་བས་བཟླས་པ་བྱའོ། ། དེ་ལྟར་ཡིད་བཟླས་བྱེད་ན་མདོམ་དུ་ཆོས་འབྱུང་བསམ། དེ་ལ་སྔགས་ཀྱིས་བསྐོར་བར་བསམ། དེ་ནས་རླུང་བསྡོམས་ཏེ་དེ་ལ་དམིགས་པ་བདུན་བྱ། རྒོད་ན་ཡིད་བཟླས་བྱ། དེ་ལས་སྐྱོ་ན་ངག་བཟླས་བྱ། ངག་གི་བཟླས་པ་འབའ་ཞིག་བྱེད་ན་སྙིང་གར་གཏོད་པར་བྱ་གསུངས་སོ། ། དེ་ནས་ བཅུ་པ་བསམ་གྱིས་མི་ཁྱབ་པའི་རྣལ་འབྱོར་ བྃ་ཡིག་གི་འོད་ཟེར་གྱིས་ས་གསུམ་དང་ལུས་

ནཱ་ད་ དང་ཡི་གེའི་རིམ་གྱི་ ནཱ་ད་སྟོང་པར་བསམ། བསམ་གྱིས་མི་ཁྱབ་པ་ལ་བཞུགས་པ་སྔོན་དུ་འགྲོ་བས་དེ་ཁོ་ན་ཉིད་བསྒོམ་པར་བྱའོ། ། བཅུ་གཅིག་པ་སྤྱོད་ལམ་གྱི་རྣལ་འབྱོར་ནི་ཐུན་མཚམས་སུ་རྒྱན་དང་ཕྱག་མཚན་མེད་པར་བྱས་ལ་བྱ་བ་ཐམས་ཅད་རྣལ་འབྱོར་མའི་ང་རྒྱལ་གྱིས་བྱའོ༑ ༑ཕྱི་མཆོད་ཀྱང་བྱའོ། །ཐུན་ཐ་མ་ལ་སེང་གེའི་ཁྲིའི་སྟེང་དུ་ཉལ་བར་བསམས་ལ་བླ་མ་སྟེང་གི་ཐད་ཀར་བལྟས་ཏེ་ཕྱག་བྱེད་པར་བསམས་ལ་ཉལ། བསྐྱེད་རིམ་ལ་མོས་པ་ཆེ་ན་དེ་ལྟར་བྱ། དེ་ལྟ་མིན་ན་བསམ་གྱིས་མི་ཁྱབ་པའི་ངང་ལ་ཉལ་ལོ། ། ལས་དང་པོ་པའི་བསྒོམ་པ་མདོར་བསྡུས་པ་སློབ་དཔོན་ནཱ་རོ་ཏ་པའི་ཞལ་གྱི་གདམས་ངག་བརྒྱུད་པའི་རྗེས་སུ་གནང་བ་རྫོགས་སོ ༑༑ རྒྱ་གར་གྱི་མཁན་པོ་སུ་མ་ཏིའི་ཞལ་སྔ་ནས་དང༌། དགེ་བསྙེན་པྲཛྙཱ་ཀཱིརྟིས་བསྒྱུར་ཅིང་གཏན་ལ་ཕབ་པའོ།། །། ༄༅། །བསྐྱེད་རིམ་བཟླས་བསྒོམ་ལ་བརྟེན་ནས་མཁའ་སྤྱོད་སྒྲུབ་པ་བཞུགས། ། ༄༅། །རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །བསྐྱེད་པའི་རིམ་པའི་ཆ་བཟླས་བསྒོམ་གཉིས་ལ་བརྟེན་ནས་མཁའ་སྤྱོད་ཀྱི་དངོས་གྲུབ་སྒྲུབ་པ་ནི། ཡུམ་རྡོ་རྗེ་ཕག་མོ་ལ་བརྟེན་ཏེ། དེའང་བླ་མས་ལྷན་ཅིག་སྐྱེས་པའི་ཕག་མོ་བསྟན་ཅིང་ངོས་ཟིན་པ་ལ་མཆོད་ཅིང་བླ་མས་ཡི་དམ་དུ་བསྟན་ནས། སློབ་མས་ཀྱང་ཚེས་བཅུ་རྣམ་པ་གཉིས་ལ་རྡོ་རྗེ་རྣལ་འབྱོར་མའི་རྟེན་ལ་མཆོད་ཅིང༌། བཟླས་བསྒོམ་ཡུན་རིང་བྱས་ཤིང་སྒྲུབ་པ་ལ། རྣལ་འབྱོར་པ་དམ་ཚིག་དང་ལྡན་ཞིང་བསོད་ནམས་རབ་ཡིན་ན། རྣལ་འབྱོར་མའི་གཟུགས་ལ་བརྟེན་ཏེ། རྣལ་འབྱོར་པ་ལ་མཁའ་སྤྱོད་ལ་སོགས་པར་བྱིན་གྱིས་རློབ་པར་མཛད་དེ། དེའི་རྟགས་ནི་མི་མོ་གང་ཞིག་ཤ་དང་མིག་སྐྲ་ལ་སོགས་པ་དམར་སེར་དུ་འདུག་ཅིང༌། དཔྲལ་བ་ན་ཤའི་རི་མོ་དགའ་བ་འཁྱིལ་བ་ལྟ་བུ་ཡོད་པ་དེ་ལྟ་བུ་དང་ཕྲད་ན། དེ་ནི་རྣལ་འབྱོར་མ་ཡིན་པའི་རྟགས་ཡིན་ཏེ། དེ་ལ་གཡོན་ནས་བསྐོར་བ་གསུམ་ལ་སོགས་པའི་སྒོ་ནས་མཆོད་པས་མཉེས་པར་བྱས་ཤིང༌།

གསོལ་བ་བཏབ་ན་ཚེ་འདི་ཉིད་ལ་མཁའ་སྤྱོད་དུ་འཁྱེར་རོ། །གལ་ཏེ་དེ་ལྟ་བུའི་ཚུལ་གྱིས་འགྲུབ་པར་མ་གྱུར་ན། རྣལ་འབྱོར་པ་བསོད་ནམས་འབྲིང་པོ་ཡིན་ཏེ། དེས་ནི་སིནྡྷུ་ར་བསྒྲུབ་པའི་ཚུལ་གྱིས་བསྙེན་པ་འབུམ་ཕྲག་བཞི་བསྐྱལ་ལ། དེ་ནས་སིནྡྷུ་རའི་སྒྲུབ་པ་བརྩམས་ཏེ། ལངྐ་ལི་ཡ་ཞེས་བྱ་བའི་ཤིང་སྦུ་གུ་ཅན་ཞིག་ཡོད་དེ། དེ་སོར་བཞིའམ། ཡང་ན་བརྒྱད་པ་གཅིག་ཚེས་བཅུ་གང་རུང་ཞིག་ལ་བླངས་ཏེ། རྣལ་འབྱོར་མ་ལ་མཆོད་པ་བྱས་ཤིང༌། དེ་ལག་ཏུ་ཐོགས་ལ་སྟོང་རྩ་བརྒྱད་བཟླས་སོ། །དེ་ནས་ཡར་གྱི་ཚེས་བཅུ་གཅིག་ལ་སིནྡྷུ་རའི་ཕྱེ་མ་བཙག་ཅིང་གསེར་གྱི་སྨྱུ་གུས། ཆོས་འབྱུང་དང་སྔགས་དང་དགའ་བ་འཁྱིལ་བ་བྲི་སྟེ། རྟེན་དེ་ལ་མཆོད་ཅིང་བསྟོད་ལ་བཟླས་པ་བྱ། གསོལ་བ་བཏབ་ཏེ་སིནྡྷུ་ར་བསྡུས་ལ་སྔགས་བཟླས་པའི་ཤིང་གི་སྦུབས་བཀང་སྟེ། འོག་གི་བུ་ག་ལ། ལ་ཅའམ་སྤྲ་ཚིལ་གྱིས་བཀག་ལ། སྒྲུབ་པའི་གྲོགས་མཆོག་སུམྦྷ་ནི་ཟློས་པ་ཞིག་དང་དུར་ཁྲོད་དུ་ཕྱིན་ལ་སིནྡྷུ་ར་དང་བཅས་པའི་ཤིང་དེ་དུར་ཁྲོད་ཀྱི་ས་བརྐོས་པའི་ནང་དུ་བཅུག་སྟེ། དེའི་སྟེང་དུ་བདག་ཉིད་བསྡད་ལ་བཟླས་པ་ཅི་ནུས་བྱས་ལ་ས་ཕྱོགས་དེ་བསྲུང་བ་བྱས་ལ་བཞག དེ་ནས་བདག་ཉིད་བསམ་གཏན་གྱི་ཁང་བུར་ལཽག་ལ་ཇི་ལྟ་བ་བཞིན་བཟླས་སོ། །དེ་ནས་ཚེས་བཅུ་གཅིག་ནས་བཟུང་ནས་བཅོ་ལྔའི་བར་དུ་ནི། ནམ་སུམ་ཆ་དུར་ཁྲོད་དུ་ཕྱིན་ལ་བཟླས་སོ། །དེ་ནས་ཚེས་བཅུ་དྲུག་ནས་ཉི་ཤུའི་བར་དུ་ནི་ནམ་ཕྱེད་ཕྱེད་བཟླས་སོ། །དེ་ནས་ཉི་ཤུ་གཅིག་ནས་བཞིའི་བར་དུ་ནི་སུམ་གཉིས་སུ་བཟླས་སོ། །དེ་ནས་ཉི་ཤུ་ལྔའི་ཚེས་ནི་མཚན་ཐོག་ཐག་ཏུ་བཟླས་ལ། སྐྱ་རེངས་དང་པོ་ཤར་བ་དང༌། སིནྡྷུ་ར་བཏོན་ལ་བསམ་གཏན་གྱི་ཁང་པར་སོང་སྟེ། ཡུམ་རྡོ་རྗེ་ཕག་མོ་ལ་མཆོད་ཅིང་བསྟོད། དེ་ལ་གསོལ་བ་བཏབ་ལ། དེ་ལ་ནངས་མ་རེ་རེ་ཞིང་བཟླས་སྒོམ་དང་མཆོད་བསྟོད་ལ་སོགས་པ་སྒྲུབ་པ་ཇི་ལྟ་བ་བཞིན་བྱེད་ཅིང་

༑ བདག་ཉིད་ཀྱི་དཔྲལ་བར་སིནྡྷུ་རས་དགའ་བ་འཁྱིལ་བ་བྲི་ཞིང༌། བདག་ཉིད་ས་ལ་འདུག་པའི་བོང་ཚོད་དང་མཉམ་པའི་སྦའི་དབྱུག་པ་གཅིག་ལ་སུམྦྷའི་སྔགས་མང་དུ་བཟླས་པ་གཅིག་ལ། རྣལ་འབྱོར་གྱི་དབྱུག་པར་བྱིན་གྱིས་བརླབས་ལ ༑ དེ་ཐོགས་ནས་ནངས་མ་རེ་རེ་ཞིང་སིནྡྷུ་རའི་རི་མོ་དཔྲལ་བར་དགའ་བ་འཁྱིལ་བ་བྲི་ཞིང༌། ཡུལ་ཐམས་ཅད་དུ་འཁྱམ་པར་བྱའོ། །འཁྱམས་པ་ལས་ཡུམ་རྡོ་རྗེ་ཕག་མོ་དང་ཕྲད་པར་འགྱུར་ཞིང༌། མི་མོ་ལ་སོགས་པ་གང་དང་ཕྲད་པའི་དུས་སུ་དེའི་རྟགས་ནི་སིནྡྷུ་རའི་རི་མོ་དེ་དཔྲལ་བར་འཕོས་ན། རྡོ་རྗེ་རྣལ་འབྱོར་མ་ཡིན་པས་དེ་ལ་མཆོད་ཅིང་བསྙེན་བསྐུར་བྱས་ཏེ་གསོལ་བ་བཏབ་པས་མཁའ་སྤྱོད་ལ་སོགས་པའི་དངོས་གྲུབ་སྟེར་བར་འགྱུར་རོ། །སྒྲུབ་པ་དེ་ལྟ་བུས་ཀྱང་ཚེ་འདི་ཉིད་ལ་གྲུབ་པར་མ་གྱུར་ན། རྣལ་འབྱོར་པ་བསོད་ནམས་ཐ་མ་ཡིན་ཏེ། བར་མ་དོར་ནུས་པ་བསྐྱེད་ན་བར་མ་དོར་ཡུམ་རྡོ་རྗེ་ཕག་མོའི་ཞལ་མཐོང་ཞིང་མཁའ་སྤྱོད་ལ་སོགས་པའི་དངོས་གྲུབ་སྟེར་བར་འགྱུར་རོ། །བླ་མའི་ཞལ་གྱི་གདམས་པ་ལགས་སོ།། །། ༄༅། །རྡོ་རྗེ་རྣལ་འབྱོར་མའི་ཞལ་གདམས་དོན་བཅུ་གཅིག་མ་བཞུགས། ། ༄༅། །བླ་མ་དམ་པ་རྣམས་ལ་ཕྱག་འཚལ་ལོ། །རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །ཐུགས་རྗེ་ཆེན་པོ་སྤྱན་རས་གཟིགས་ལ་ཕྱག་འཚལ་ལོ། །རྡོ་རྗེ་རྣལ་འབྱོར་མའི་སྒྲུབ་པའི་ཐབས་ལ་དོན་བཅུ་གཅིག་གིས་ངེས་པར་བྱ་སྟེ། ཉལ་དང་ལྡང་དང་བདུད་རྩི་མྱང༌། །ཚད་མེད་བླ་མ་བདག་ལྷར་བསྐྱེད། །འགྲོ་བ་དག་པའི་རྣལ་འབྱོར་དང༌། །དཔའ་བོ་དཔའ་མོས་བྱིན་གྱིས་བརླབ། །ངག་བཟླས་ཡིད་བཟླས་གཉིས་གཅིག་ཡིན། །བསམ་གྱིས་མི་ཁྱབ་རྣལ་འབྱོར་དང༌། །སྤྱོད་ལམ་གྱི་ནི་རྣལ་འབྱོར་ཏེ། །དེ་ལྟར་རྣལ་འབྱོར་བཅུ་གཅིག་གོ །དེ་ལ་དང་པོ་ཉལ་བའི་རྣལ་འབྱོར་ནི། བསམ་གྱིས་མི་ཁྱབ་པའི་རྣལ་འབྱོར་བསྒོམས་ན་དེའི་ངང་ལ་ཉལ་ལ། མ་བསྒོམས་ན་སྐད་ཅིག་གིས་སྟོང་པར་བསྒོམ་ལ་ཉལ་ལོ།

།གཉིས་པ་ལྡང་བ་ནི། ནམ་མཁའ་ལ་ཌ་མ་རུའི་སྒྲ། ཉེ་བའི་སྙིང་པོར་གྲག་པ་ཙམ་གྱིས་རྗེ་བཙུན་མ་ཕྱག་མཚན་མེད་པའི་སྐུར་ལྡང་བར་བྱའོ། །གསུམ་པ་བདུད་རྩི་མྱང་བ་ནི ༑ སྙིང་གའི་བྃ་ ¡Ã མཆོད་པའི་ ( ¡¶ ཞ ¡· - མཆོད་པའི་ ) བསམ་པས་འབྲུ་གསུམ་བརྗོད་ཅིང་མྱང་བར་བྱ་སྟེ། དེའང་རབ་ནི་རིལ་བུ་གསུམ། འབྲིང་གཉིས། ཐ་མ་གཅིག་མྱང་ངོ༌། །དེའང་མེད་ན་ཆང་ཧུབ་གསུམ་བཏུང་ངོ༌། །བཞི་པ་ཚད་མེད་པ་ནི་བདག་གིས་རྫོགས་པའི་བྱང་ཆུབ་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པའི་སྡུག་བསྔལ་གྱི་རྒྱ་མཚོ་ལས་བསྒྲལ་བར་བྱའོ། །ཞེས་བསམས་ཏེ། དེ་ལ་ཚད་མེད་བཞི་ཚང་ངོ༌། །ལྔ་པ་བླ་མའི་རྣལ་འབྱོར་ནི། ནམ་མཁའ་ལ་རིན་པོ་ཆེའི་ཁྲི་ལ་བླ་མ་དར་ལ་བབ་པའི་ཆ་ལུགས། རུས་པའི་རྒྱན་དྲུག་དང་བཅས་པ། ཌ་མ་རུ་དང༌། ཁ་ཊྭཱཾ་ག་དང༌། ཐོད་པ་འཛིན་པ་བསམ་ལ། དེ་ལ་དཀོན་མཆོག་གསུམ་གྱི་རང་བཞིན་ཡིན་སྙམ་དུ་བསམ་ཞིང་གུས་འདུད་དྲག་པོ་བྱའོ། །དྲུག་པ་ལྷར་བསྐྱེད་པ་ནི། རང་གི་སྙིང་གར་ཟླ་བའི་དཀྱིལ་འཁོར་ལ། བྃ་ཡིག་དམར་པོ། དེའི་མཐའ་མ་སྔགས་ཀྱི་ཕྲེང་བ་ཁ་དོག་དམར་པོ་གཡོན་སྐོར་དུ་བཀོད་ལ། དེ་ལས་འོད་ཟེར་བྱུང་བས་ལུས་ཕྱི་ནང་ཐམས་ཅད་འོད་ཟེར་གྱིས་གང་སྟེ། དེས་ལུས་ངག་ཡིད་གསུམ་གྱི་སྡིག་སྒྲིབ་ཐམས་ཅད་དག་པས་ལུས་ཤེལ་སྒོང་དག་པ་བཞིན་གྱུར་ནས། རྗེ་བཙུན་མ་གཞུང་ནས་འབྱུང་བ་བཞིན་བསྐྱེད་དེ་གསལ་གདབ་བོ། །བདུན་པ་དེ་ནས་འགྲོ་བ་དག་པར་བྱ་བ་ནི། སྔགས་ཕྲེང་ལས་འོད་ཟེར་བྱུང་སྟེ། བ་སྤུའི་བུ་ག་ནས་སོང༌། རིགས་དྲུག་གི་སེམས་ཅན་ལ་ཕོག་པས ༑ དེ་ཐམས་ཅད་ཀྱི་ལུས་ངག་ཡིད་གསུམ་གྱི་སྒྲིབ་པ་དག་པར་བསམ་ཞིང༌། རྗེ་བཙུན་མའི་སྐུར་བསྐྱེད་དོ། །བརྒྱད་པ་དཔའ་བོ་དང་ ¡Ã དཔའ་མོ་དང་ ( ¡¶ ཞ ¡· - དཔའ་མོ་དང་ ) རྣམ་འབྱོར་མས་བྱིན་གྱིས་བརླབ་པ་ནི། ཡང་འོད་འཕྲོས་པས་དཔའ་བོ་དང་དཔའ་མོ་རྣལ་འབྱོར་མ་ཐམས་ཅད་དང་སེམས་ཅན་ཐམས་ཅད་ཀྱང་རྣལ་འབྱོར་མར་བསྐྱེད་པ་དེ་

( ¡¶ ཞ ¡· - དེ་ ) ཐམས་ཅད་བདག་གི་བ་སྤུའི་བུ་ག་ནས་བསྡུ་ཞིང་ཐིམ་པར་བྱའོ། །དགུ་པ་བཟླས་པ་ནི། ངག་བཟླས་བྱེད་ན་སྙིང་གའི་སྔགས་ཕྲེང་ལ་དམིགས་ལ་བཟླས་པ་བྱ། ཡིད་བཟླས་ཀྱི་དོན་ལ་རྫོགས་རིམ་མཚན་བཅས། དེའང་བདེ་བ་སྐྱོང་བར་འདོད་ན་གསང་གནས་སུ་ཆོས་འབྱུང་གཉིས་བརྩེགས་སམ། རྐྱང་པ་གང་རུང་དམར་སང་ངེ་བ་ཞིག་བསྒོམ། དེའི་གྲྭ་རྣམས་སུ་དགའ་བ་འཁྱིལ་བ་བཞིའང་དམིགས། དབུས་སུ་བྃ་ཡིག་ལ་སྔགས་ཕྲེང་གཡོན་སྐོར་དུ་བཀོད་དེ། དེ་ལ་དམིགས་ཏེ་རླུང་མནན་ཅིང་འོག་རླུང་ཡང་བསྐུམ ༑ དེ་ལྟ་བུ་ཡིད་ཀྱྀས་བཟླས་པ་བདུན་ནམ། དེ་མ་བྱུང་ན་ལྔའམ། དེ་མ་བྱུང་ན་གསུམ་བྱའོ། །ཕྱིས་གོམས་པ་དང༌། རིམ་གྱིས་གྲངས་མང་དུ་བྱའོ། །དྲོད་དང་བདེ་བ་སྐྱེ་ཞིང་འཕར་གཡོ་དྲག་ཏུ་འབྱུང་ཞིང་ཡང་རིམ་གྱིས་ཀློད། མི་རྟོག་པ་དོན་དུ་གཉེར་ན་ལྟེ་བར་བྱའོ། །དུ་བ་ལ་སོགས་པའི་རྟགས་རྣམས་ཀྱང་འདི་ཉིད་ལས་འབྱུང་ངོ༌། །བཅུ་པ་བསམ་གྱིས་མི་ཁྱབ་པ་ནི། སྙིང་གའི་སྔགས་ཕྲེང་ལས་འོད་འཕྲོས་པས་ཁམས་གསུམ་ཐམས་ཅད་འོད་ཟེར་གྱིས་གང༌། དེ་ནས། གཟུགས་མེད་ཁམས ¡Ã ལུས་ཀྱི་ ( ¡¶ ཞ ¡· - ལུས་ཀྱི་ ) སྟོད་ཀྱྀ་ཆ་ལ། གཟུགས་ཁམས་བར་གྱི་ཆ་ལ། འདོད་ཁམས་སྨད་ཀྱི་ཆ་ལ། རང་ཡང་སྔགས་དང་ཟླ་བ་ལ། ཟླ་བ་སྔགས་ལ། དེ་བྃ་ལ། དེ་ཐིག་ལེ་ལ། དེ་ནཱ་ད་དཀར་དམར་དུ་གྱུར་ཏེ། ཆུ་ལ་རླབས་ཐིམ་པ་ལྟར་ཅི་ཡང་མི་དམིགས་པར་གྱུར་པར་བསམས་ལ། དེའི་ངང་ལ་ཤེས་པ་ཀློད་དེ། དེ་ལ་ཇི་ཙམ་གནས་ཚད་དུ་བཞག་གོ །ཞི་གནས་ཤས་ཆེ་ན་ནཱ་དར་ལྡང་ངོ༌། །གསལ་བ་དང་བདེ་བ་ཤས་ཆེ་ན་སྟོང་པར་བཞག་གོ །དེ་ནས་ལྡང་བ་ནི་སྔ་མ་ལྟར་ཕྱག་མཚན་མེད་པའི་སྐུར་ལྡང་ངོ༌། །བཅུ་གཅིག་པ་སྤྱོད་ལམ་ནི་རང་དང་སྣང་བ་ཐམས་ཅད་རྣལ་འབྱོར་མའི་སྐུར་དམིགས། ལྷ་ལ་ལྷ་མཆོད་པར་དམིགས་པ་སྐུའི་དགའ་བ། དེའང་སྒྱུ་མ་ལྟ་བུའི་སྐུ་དང༌། བསམ་གྱིས་མི་ཁྱབ་པའི་ངང་ལས་མ་གཡོས་པར་དྲན་པར་བྱ་བ་ཐུགས་ཀྱི་དགའ་བ། སྒྲ་གྲག་པ་ཐམས་ཅད་ངག་གི་བཟླས་པར་བྱ་བ་གསུང་གི་དགའ་བ་སྟེ།

དེ་ལྟར་དོན་བཅུ་གཅིག་གོ །འདིའི་ཕྱི་མཆོད་མདོར་བསྡུས་བྱེད་ན། དུས་རྒྱུན་དུའམ་ཚེས་བཅུ་རྣམ་པ་གཉིས་ལ། མཆོད་པ་ལྔ་དང་ནང་མཆོད་བ་ལིཾ་གཅིག་བཤམས། འཁར་བའི་སྣོད་གཅིག་མདུན་དུ་བཞག་ལ། རང་ལྷའི་རྣལ་འབྱོར་རྫོགས་པར་བྱ་སྟེ། ངག་བཟླས་ཅུང་ཟད་བྱ་སྟེ། དེ་ནས་ཆང་བྱིན་གྱིས་བརླབས་ལ་འབྲུ་གསུམ་བརྗོད་ཅིང་ཧོ་ཞེས་པས་དེ་བདུད་རྩིར་བསམ། མཐེབ་སྲིན་སྦྱར་ལ་ཆོས་འབྱུང་གཡོན་སྐོར་དུ་བྲི། དེའི་དབུས་སུ་བྃ་ཞེས་བརྗོད་དེ། སྲིན་ལག་རེག་པས་དེར་གདན་གཞི་སྐད་ཅིག་གིས་བསམ། རང་གི་ལྟེ་བའི་བྃ་ལས་བྃ་གཅིག་ཆད་དེ་གདན་སྟེང་དུ་སོང་བས་རྣལ་འབྱོར་མ་རང་འདྲ་བ་བསྐྱེད་དེ། དེ་ལ་ཕྱོགས་བཅུའི་དཔའ་བོ་དང་ ༑ རྣལ་འབྱོར་མ་རྣམས་བསྡུས་ལ། གཉིས་སུ་མེད་པར་བསྟིམ། དེ་ནས་མཆོད་པ་རྣམས་ཨ་མྲྀ་ཏས་བསངས། མཆོད་པ་རེ་རེ་ཡང་འདོད་ཡོན་ལྔ་ལྔའི་ལྷ་མོ་དང་ལྡན་པར་བསམ། དེ་ནས་མཆོད་པ་ལྔས་མཆོད། སྙིང་པོ་ཉིད་ཀྱིས་ནང་མཆོད་ཀྱིས་མཆོད། གཏོར་མ་དབུལ། དེ་ནས་གཞན་གྱི་དོན་མི་བྱེད་ན་སྔར་བཞིན་སྙིང་གའི་སྔགས་ཕྲེང་ལས་འཕྲོ་འདུ་བྱ། གཞན་དོན་བྱེད་ན་ལྟེ་བའི་སྔགས་ཕྲེང་གཉིས་ཀྱི་འཕྲོ་འདུ་ལ་དམིགས་ཏེ་བཟླས་པ་བྱའོ། །དེ་ནས་ཨ་མྲྀ་ཏས་ཁྲུས་བྱས་པའི་སློབ་མ་ཆང་གི་མཎྜལ་གྱི་སྟེང་དུ་ཙོག་པུར་བཞག་སྟེ། དངོས་པོ་ཀུན་ལ་མ་ཆགས་པའི་བློ་བསྐྱེད། བླ་མ་ལ་གུས་པ་བསྐྱེད་དུ་གཞུག དེ་ནས་བླ་མའི་ལྟེ་བའི་སྔགས་ལས་འོད་ཟེར་དམར་པོ་བྱུང་སྟེ་སློབ་མའི་ལྟེ་བར་ཞུགས། ལྟེ་བའི་སྔགས་ཕྲེང་དང་བྃ་ཡིག་ལས་འོད་སྟེང་དུ་ལངས་ཏེ། ཧྃ་ཞུ་བར་བསམ། གཉིས་ཀས་དེ་བཞིན་དུ་བྱས། བླ་མས་ཉེ་སྙིང་ཅུང་ཟད་བཟླས། ཌ་མ་རུའི་སྒྲ་བག་ཙམ་རེས་འཇོག་ཏུ་བྱ། གཞན་མི་བྱ། སྤོགས་ཆོག་མེད། བདུད་རྩིས་བསྲུང་བ་བྱ། ཁྱོད་ལ་ཆོས་སྐུའི་རྟོགས་པ་བསྐྱེད་པ་ཡིན་ནོ། །ཞེས་ཡིད་ཆེས་བསྐྱེད། དེ་ནས་ཚོགས་ལ་རོལ། གཞན་དོན་མི་བྱེད་ན་གཏོར་མ་བཏང་བ་དང་ཚོགས་ལ་རོལ།

ཚོགས་མེད་ནའང་དེ་ལྟར་བྱ། འདི་ལ་བདུད་རྩི་མྱང་བ་ཉིད་ཀྱིས་སྲུང་བར་འགྱུར་གྱི་སྲུང་བ་གཞན་མེད། ཤྲཱི་ནཱ་རོ་ཏ་པའི་གསུང་ངག་བདུད་རྩི་ལྟ་བུའི་དོན་བྱང་ཆུབ་སེམས་དཔས་བཀྲོལ་བའོ།། །། ༄༅། །བྱིན་རླབས་ཀྱི་ཡི་གེ་བཞུགས། ། ༄༅། །དཔལ་བདེ་མཆོག་འཁོར་ལོ་ལ་ཕྱག་འཚལ་ལོ། །ཚེས་བཅུ་ལ་སོགས་དུས་ཁྱད་པར་ཅན་གྱི་དུས་སུ། ཚེས་བཅུའི་མཆོད་པའི་རིམ་པ་ཇི་ལྟ་བ་བཞིན་དུ་བཤམ། བུམ་པ་གཅིག་ཆོ་ག་ཇི་ལྟ་བ་བཞིན་བཅས་ལ། ལས་ཐམས་ཅད་པ་བཟླས། མེ་ལོང་ལ་རྡོ་རྗེ་རྣལ་འབྱོར་མ་མཆོད་པའི་རྟེན་གྲུ་གསུམ་ཉིས་བརྩེགས་དང༌། དགའ་བ་འཁྱིལ་བ་གྲྭ་རྣམས་སུ་བྱ། དབུས་སུ་རྣལ་འབྱོར་མའི་སྙིང་པོ་གསེར་གྱི་སྨྱུ་གུས་བྲི། ཡང་འབྲས་ཟན་ལ་ཏིང་ལོ་དྲི་མ་མ་ཤོར་བ་བྱ། དེ་ནས་ལྷའི་རྣལ་འབྱོར་རྫོགས་པར་བྱས་ལ། སངས་རྒྱས་ལ་མཆོད་པ་བྱ། དམ་ཚིག་ཅན་ལ་གཏོར་མ་སྦྱིན་པ་གཉིས་ཀ་དུས་གཅིག་བཏང་ལ། བར་འདིར་ཚོགས་ལ་རོལ་བར་བྱ། དེ་ནས་འཇིག་རྟེན་པ་གཤེགས་པར་བྱས་ལ། དེ་ནས་སློབ་མ་གདོང་གཡོགས་ཏེ། མཎྜལ་བྱས་ནས་འདུག་པ་ལ། བུམ་ཆུ་དང༌། ལས་ཐམས་ཅད་པའི་སྔགས་ཀྱིས་བསང༌། དེ་ནས་སློབ་མ་རྡོ་རྗེ་རྣལ་འབྱོར་མར་གསལ་བའི་ལྟེ་བར། ཕག་མོ་མཚོན་གང་བ་ཞིག་བསམ་ལ། དེའི་ཆོས་འབྱུང་དུ་སྔར་གྱི་ལྟ་བུའི་འཁོར་ལོ་གཡོན་དུ་འཁོར་བར་བསམ། དཔྲལ་བར་དགའ་བ་འཁྱིལ་བ་གཡོན་སྐོར་དུ་འཁོར་བར་བསམ། དེ་ལ་དང་པོ་སློབ་མས་གསོལ་བ་གདབ་པ་ནི། སློབ་དཔོན་ཁྱོད་ཀྱིས་བདག་ལ་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་དངོས་གྲུབ་དང༌། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་རྣམས་སྩལ་ཞིང་བརྟན་པར་མཛད་དུ་གསོལ། ཞེས་ལན་གསུམ་གསོལ་བ་གདབ། དེ་ནས་སློབ་དཔོན་སློབ་མ་གཉིས་ཀས་རྡོ་རྗེ་ཕག་མོ་མར་མེའི་རྣམ་པ་ཧྲི་ལི་ལིར་སོང་ཞིང་བྱོན་པར་བསམས་ལ། མར་མེ་ཆུང་བ་དེ་འབར་བཞིན་དུ་སློབ་མའི་ཁར་གཞུག་གོ །དེ་ནས་ལྟེ་བར་སྔར་བསྟན་པ་བཞིན་དུ་གནས་པར་བསམ་མོ།

དེ་ནས་རྡོ་རྗེ་རྣལ་འབྱོར་མའི་སྙིང་པོ་ལན་གསུམ། བླ་མའི་རྗེས་སུ་བཟླས་ལ་སློབ་མའི་རྒྱུད་ལ་རྣལ་འབྱོར་མ་གནས་པ་ཡིན་པར་བསྟན་ལ། དེའི་བསྒོམ་བཟླས་ཆག་ཏུ་མི་རུང་བའི་གདམས་པ་བསྟན་ཏོ། །དེ་ཡང་རྣལ་འབྱོར་པ་བརྩོན་འགྲུས་རབ་དང༌། འབྱོར་པ་རབ་ཀྱིས་ནི་ཚེ་འདི་ལ་རྡོ་རྗེ་རྣལ་འབྱོར་མ་དང་ཕྲད་ནས་མཁའ་སྤྱོད་དུ་འཁྱེར་ཏེ། བུད་མེད་ཁ་གདོང་དམར་བ། སྐྲ་སེར་ཞིང་གྲོལ་བ་དེ་ལྟ་བུ་དང་འཕྲད་ནས་བསྙཻན་བཀུར་བྱས་པས་མཁའ་སྤྱོད་དུ་འཁྱེར་རོ། །བརྩོན་འགྲུས་འབྲིང་ལ་སོགས་པ་ནི། ལངྐ་ལི་ཡ་བྱ་བའི་ཤིང་སྦུབས་སྟོང་པར་ཡོད་པར་སིནྡྷུ་ར་བླུགས་ལ ༑ དེ་དུར་ཁྲོད་དུ་སྦས་པ། ཚེས་གཅིག་ནས་བཅོ་ལྔའི་བར་དུ། ནུབ་རེ་ཞིང་དེའི་སྟེང་དུ་བཟླས་བསྒོམ་བྱ། དེ་ནས་བཏོན་ལ་རྫས་དེ་ཡང་ནས་ཡང་དུ་མཆོད་པ་རྒྱ་ཆེན་པོ་བྱས་ལ། དེ་ནས་དེས་དཔྲལ་བར་དགའ་བ་འཁྱིལ་བ་བྱས་ལ། དེ་ནས་འཁོར་བ་ལ་ཨོཾ་ཚུགས་བྱས་ཏེ་གྲོང་རྣམས་སུ་འཁྱམས་པ་དང༌། བུད་མེད་གང་གི་དཔྲལ་བར་དགའ་བ་འཁྱིལ་བ་བྱུང་བ་དེའི་ཞབས་ལ་འཇུས་པས་དེས་མཁའ་སྤྱོད་དུ་འཁྱེར་རོ། །བརྩོན་འགྲུས་དང་རྣལ་འབྱོར་པ་ཐ་མས་སྐྱེ་བ་ཕྱི་མ་ལ་རྣལ་འབྱོར་མ་དང་འཕྲད་ནས་མཁའ་སྤྱོད་དུ་འཁྱེར་རོ། །ཚེས་བཅུ་རྣམ་པ་གཉིས་ལ་བུ་མོ་གཞོན་ནུ་མ་ལ་སྟོན་མོ་བྱ་བ་ཡང་དམ་ཚིག་གོ། །། ༄༅། །ཚོགས་ཀྱི་མཆོད་པ་བཞུགས། ། ༄༅། །རྗེ་བཙུན་རྣལ་འབྱོར་མ་ལ་ཕྱག་འཚལ་ལོ། །ཚོགས་ཀྱི་མཆོད་པ་མདོར་བསྡུས་བྱེད་པར་འདོད་ན། དང་པོ་སྔོན་འགྲོ་ལ། གནས་དུས། རྟེན་བཤམ་པ། མཆོད་རྫས་སོ། །དེ་ལ་དང་པོ་གནས་ཁང་ཕྱག་དར་བྱས། ཆག་ཆག་གདབ ༑ མཎྜལ་དང་མེ་ཏོག་དགྲམ། ཐང་སྐུ་དགྲམ་པ་ལ་སོགས་པ་བྱས། གཉིས་པ་དུས་ནི་ཚོགས་སོག་པར་འདོད་པ་ལ་ཡར་གྱི་ཚེས་བཅུ། སྒྲིབ་པ་ཟད་པར་འདོད་པ་ལ་མར་གྱི་ཚེས་བཅུ་ལ་བྱའོ། །གསུམ་པ་རྟེན་ནི་སིནྡྷུ་རའི་དཀྱིལ་འཁོར་རམ ༑ མེ་ལོང་ལ་ཆང་གིས་ཆོས་འབྱུང་བྲི། དབུས་སུ་མེ་ཏོག་གཅིག་བཞག་གོ།

བཞི་པ་མཆོད་པ་ནི། མེ་ཏོག་བདུག་པ་མར་མེ་གསུམ་གཡོན་དུ། དྲི་དང་ལྷ་བཤོས་གཏོར་མ་གསུམ་གཡས་སུའོ། །ཆང་ཕུད་ནི་མདུན་དུ་བཤམ། ཚོགས་ཀྱི་ཡོ་བྱད་ནི་ཅི་འབྱོར་བ་བཤམ་མོ། །དེ་ནས་ཆོ་ག་ལ་འཇུག་པ་ནི། སློབ་མས་མཎྜལ་བྱས་ཏེ་ཞུ་བ་འབུལ། ཐམས་ཅད་ཀྱི་ཐུགས་དགོངས་མཐུན་པར་བྱ། དེ་ནས་བླ་མ་ལ་ཚད་མར་འཛིན་པ་དང༌། བདག་ཉིད་ལ་ཚད་མར་འཛིན་པ་སྟེ། རྗེ་བཙུན་མར་བསྐྱེད་ལ་སྐུ་མདོག་ལ་སོགས་པ་གསལ་གདབ། དེ་ནས་བསྡུས་པ་ཡིན་པས་སྔགས་ཅི་ནུས་བཟླས་པས་མཆོད་དོ། །ལྟེ་བར་ཟླ་བ་ལ་ཨོཾ་བྃ་དམར་མོ་ཕག་མོ། སྙིང་གར་ཧྃ་ཡོཾ་སྔོན་མོ་གཤིན་རྗེ་མ། མགྲིན་པར་ཧྲཱིཾ་མྃ་དཀར་མོ་རྨོངས་བྱེད་མ། སྤྱི་བོར་ཧྲེཾ་ཧྲིཾ་སེར་མོ་སྐྲག་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲོད་བྱེད་མ ༑ ཡན་ལག་ལ་ ( ¡¶ ཞ ¡· + ལྔ་ལ་ ) ཕཊ་ཕཊ་དུད་ཁ་ཙཎྜི་ཀར་མོས་པ་བྱ། དེ་ནས་གྲུབ་ན་མཆོད་པ་ལྔས་མཆོད། མ་གྲུབ་ན་མི་དགོས། དེ་ནས་གཏོར་མ་ལ་འབྲུ་གསུམ་བཟླས། དུར་ཁྲོད་བརྒྱད་ལ་ ¡Ã སོགས་པ་ ( ¡¶ ཞ ¡· - སོགས་པ་ ) ཚིམ་པར་བྱ། དེ་ནས་ཚོགས་ཀྱི་ཡོ་བྱད་ལ་ ¡Ã འབྲུ་གསུམ་བཟླས་ལ་བདུད་རྩིར་བསམ་ལ་ཕུད་དབུལ ༑ དེ་ནས་ལྷ་མཆོད་པའི་བསམ་པས་ལོངས་སྤྱད། དེ་ནས་སེམས་ཚིམ་པའི་ཡན་ལག་ཏུ་གླུ་དང་གར་ལ་སོགས་པ་བྱ། ( ¡¶ ཞ ¡· - འབྲུ་གསུམ་་་་་་་པ་བྱ། ) བཀྲ་ཤིས་བརྗོད ༑ སྨོན་ལམ་ནི། ལྷ་མོ་ཚད་མ་དམ་ཚིག་ཚད་མ་དང༌། །དེས་གསུངས་ཚིག་བརྗོད་མཆོག་ཏུ་ཚད་མ་སྟེ། །བདེན་པ་དེ་དག་གིས་ནི་བདག་ཅག་རྣམས། །རྟག་ཏུ་རྗེས་སུ་འཛིན་པའི་རྒྱུར་གྱུར་ཅིག །ལྷག་མ་བསྡུས་ལ་ཨུ་ཙྪིཥྟས་བཏང༌། གོ་ཆ་བཅིང་ངོ༌། ། ¡Ã ལས་ཀྱི་རྗེས་མི་མངོན་པར་བྱའོ།། །། ( ¡¶ ཞ ¡· - ལས་ཀྱི་་་་་་་པར་ བྱའོ ༑༑ ༑༑ ) ༄༅། །ཡང་ཚེས་བཅུའི་མཆོད་ཆུང་བཞུགས། ། ༄༅། །བླ་མ་དམ་པ་དང་རྣལ་འབྱོར་མ་ཐ་མི་དད་པ་ལ་ཕྱག་འཚལ་ལོ།། རྣལ་འབྱོར་པས་ཚེས་བཅུའི་མཆོད་པ་ཡི་དམ་དུ་བྱེད་ན། ཙནྡན་དམར་པོ་ལག་པ་གཡོན་པས་ཆོས་འབྱུང་གི་མཎྜལ་གྲུ་གསུམ་དུ་བྱུགས།

ཙནྡན་མེད་ན་ཆང་གིས་བྱུགས ༑ དེར་མེ་ཏོག་ཚོམ་བུ་དགོད། དེའི་སྟེང་དུ་རྗེ་བཙུན་མ་རྫོགས་ཚུལ་དུ་བསམས་ལ་དངོས་སུ་མཆོད་པ་ལྔ་དབུལ། མེད་ན་སྔགས་དང་ཏིང་ངེ་འཛིན་གྱིས་དབུལ ༑ ཡན་ལག་བདུན་པ་བྱ། ཚད་མེད་པ་བཞི་བསྒོམ། གྲུབ་ན་མཎྜལ་གྱི་སྟེང་དུ་མེ་ལོང་ལ་སིནྡྷུ་ར་དར་ཚགས་ཀྱིས་བཏབ། ལག་པ་གཡོན་པས་ཆོས་འབྱུང་ཉིས་བརྩེགས་ལེགས་པར་བྲིས་པའི་མདུན་རྒྱབ་བོར་བའི་ཟུར་བཞི་ལ། དགའ་བ་འཁྱིལ་བ་བཞི་བྲྀ། དབུས་སུ་སརྦ་བུདྡྷ་ལ་སོགས་པ་བྲིས་ལ་སྔགས་དང་ལྷ་ ( ¡¶ ཞ ¡· - ལྷ་ ) ཐ་མི་དད་པས་མཆོད་པ་ལ་སོགས་པ་སྔར་དང་འདྲ། བཤགས་པ་བྱ ༑ ཚད་མེད་པ་ནི་སེམས་ཅན་ཐམས་ཅད་སྡུག་བསྔལ་དང་བྲལ་བར་བྱ་སྙམ་པ་ནི་བྱམས་པ། བདེ་བ་དང་ཕྲད་པར་བྱ་སྙམ་པ་ནི་སྙིང་རྗེ། བདེ་བ་དེ་རྟག་ཏུ་རྒྱུན་མི་ཆད་པར་བྱ་སྙམ་པ་ནི་དགའ་བ། འཇིག་རྟེན་གྱི་ཆོས་བརྒྱད་བྲལ་བ་ནི་བཏང་སྙོམས ༑ དེ་ནས་སེམས་ཅན་ཐམས་ཅད་འཁོར་བའི་རྒྱ་མཚོ་ཞེས་པ་ནས་གཏོར་མ་ཡན་ཆད་བསྒོམ། དེ་ནས་རྣལ་འབྱོར་པས་ཚོགས་མཆོད་བྱ། དེ་ནས་མ་གྲུབ་ན་ཡར་དང་མར་གྱི་ཚེས་བཅུ་ལ་བུ་མོ་གྲོང་པའི་ཆོས་ཀྱིས་མ་གོས་པ་གསུམ་མམ། ལྔ་བཟའ་བཏུང་གིས་ཚིམ་པར་བྱས། དེ་ཡང་མ་གྲུབ་ན་སྙིང་པོ་བརྒྱ་རྩ་བརྒྱད་བཟླས་སོ། །ཉམས་པ་ཐམས་ཅད་འདག་གསུང༌།།

 །། ༄༅། །སྦྱིན་སྲེག་བཞུགས། ། ༄༅། །བླ་མ་དམ་པ་རྣམས་ལ་ཕྱག་འཚལ་ལོ། །རྣལ་འབྱོར་མའི་སྦྱིན་སྲེག་བྱེད་པར་འདོད་པས། ཐབ་ཆོས་འབྱུང་གི་དབྱིབས་གྲུ་གསུམ་གྱི་རྣམ་པར་བྱས་ལ་དེར་ཤིང་བརྩིག་གོ །དེ་ནས་ལས་ཐམས་ཅད་པའི་ཐབ་དེར་ཤིང་བརྩིགས་ལ། འབྱོར་ན་མཆོད་པ་རྣམ་ལྔ་གཡོན་དུ་བཤམ། བསྲེག་རྫས་གཡས་སུ་བཤམ། མ་འབྱོར་ན་མཆོད་པ་མ་བཤམ་ཡང་བཏུབ། བསྲེག་རྫས་ལ་དངོས་གྲུབ་ཐམས་ཅད་བསྒྲུབ་པའི་ཕྱིར་ན་མར་དང༌། ཏིལ་ནག་པོ་འབའ་ཞིག་བཤམ། ཁྱད་པར་དུ་སྡིག་པ་ཞི་བ་ལ་ཏིལ་ནག འབྱོར་པ་རྒྱས་པ་ལ་ཞོ། ཚེ་བརྒྱད་པ་ལ་དཱུརྦ ༑ ནོར་གྱི་འབྱོར་པ་རྒྱས་པ་ལ་འབྲུ་སྣ་ཚོགས། དབང་དུ་བྱེད་པ་ལ་མངར་གསུམ་གྱི་རིལ་བུ། དྲག་པོའི་ལས་གང་ཡང་རུང་བ་ཞིག་གིས་དུག་སྣ། ཁྲག་སྣ། སྐེ་ཚེ། ལན་ཚྭ་ལ་སོགས་པ་བསྲེས་པའམ། ཡང་ན་དྲག་པོའི་རྫས་གང་ཡང་རུང་བ་ཞིག་གིས་ཀྱང་ཚར་གཅོད་ནུས་སོ། །ཐབ་དང་ཡོ་བྱད་བཤམ་པའོ། །དེ་ནས་རྫས་བཤམ་པའང་གཡོན་དུ་མཆོད་པ་བཤམ། གཡས་སུ་བསྲེག་རྫས་བཤམ། དྲག་པོའི་ལས་ལྟ་བུ་ཡིན་ན་གོ་བཟློག་སྟེ་བཤམ་མོ། །དེ་ནས་དངོས་གཞི་ལ་འཇུག་པ་ན། རང་རྗེ་བཙུན་རྡོ་རྗེ་རྣལ་འབྱོར་མར་བསྐྱེད། ཅུང་ཟད་སྤྲོས་པ་ལ་དགའ་ན། མེ་སྦར་ལ་ཐབ་ཏུ་མེ་ལྷ་ཕྱག་བཞི་པ་གཞུང་བཞིན་བསྐྱེད། དེ་ལ་མཆོད་པ་རྣམ་པ་ལྔ་དང༌། བསྲེག་རྫས་རྣམས་ཀྱང༌། ཨོཾ་ཨགྣ་ཡེ་སརྦ་པཱ་པཾ་ཤཱནྟིཾ་ཀུ་རུ་སྭཱ་ཧཱ། ཞེས་བྱ་བ་ལ་སོགས་པ་གསུམ་མམ་ལྔའམ་བདུན་གྱི་བར་དུ་དབུལ། ཡང་མཆོད་དེ་འདོད་པའི་དོན་ལ་གསོལ་བ་གདབ། དེ་ནས་འབར་བའི་རྣམ་པས་ཐིམ་པར་བྱ། སྤྲོས་པ་ལ་མི་དགའ་ན་རྗེ་བཙུན་མ་ཉིད་མཆོད་པ་ནས་བཟུང་སྟེ། ལྷ་མཉེས་པ་ཉིད་ཀྱིས་ཆོ་ག་མ་ཚང་བ་མེད་པ་ཡིན་ནོ། །སྔར་མེ་ལྷ་མཆོད་ན་རྗེ་བཙུན་མ་མཆོད་པའི་རྗེས་ལ། སྐབས་འདིར་མེ་ལྷ་ལ་བསྲེག་རྫས་ལྷག་མ་གསུམ་མམ་ལྔ་ལ་སོགས་པས་མཉེས་པར་བྱའོ། །སྔར་མ་མཆོད་ན་མི་དགོས་སོ། །དེ་ནས་སྐབས་འདིར་དུར་ཁྲོད་བརྒྱད་ལ་ཤ་ཁྲག་དང་བཅས་པའི་གཏོར་མ་གཅིག་དབུལ

༑ བར་ཆད་སྲུང་བ་བཅོལ། དེ་ནས་མེ་ལྷའམ་རྗེ་བཙུན་མའི་ཞབས་ཀྱི་དྲུང་ནས་བླང་བར་དམིགས་ཤིང༌། ལག་པ་གཡོན་པའི་སྲིང་ལག་གིས་སྦྱིན་སྲེག་ཐལ་བ་གཅིག་བླངས་ལ། རང་གི་མཛོད་སྤུར་བསྐུ། ཡང་ན་དཔྲལ་བ། མགྲིན་པ། སྙིང་ག་གསུམ་དུ་བསྐུའོ། །འདི་ནི་སྲུང་བའི་མཆོག་ཡིན་ནོ། །དེ་ནས་རྗེ་བཙུན་མའང་གཤེགས་སུ་གསོལ་བའམ་བདག་ཉིད་ལ་བསྡུའོ།། །། ༄༅། །མར་མེའི་སྦྱིན་སྲེག་བཞུགས། ། ༄༅། །རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །རྣལ་འབྱོར་པ་གང་ཞིག་མར་མེའི་སྦྱིན་སྲེག་བྱེད་པར་འདོད་ན། མར་མེའི་ཀོང་བུ་ཡངས་པ་ལ་རས་དམར་པོའི་སྡོང་བུ་སྦོམ་པོ་བཙུགས་ལ་མེ་སྤར། འབྱོར་ན་མཆོད་པ་ལྔ་དང་གཏོར་མ་བཤམ ༑ མར་མེ་ལ་རྗེ་བཙུན་མར་བསྐྱེད། མདུན་དུ་ཏིལ་བཞག་ལ་བདག་གི་ཚེ་ཐོག་མ་མེད་པ་ནས་བསགས་པའི་ལས་ཀྱི་སྒྲིབ་པ་ཐམས་ཅད་སྙིང་ག་ནས་ཡི་གེ་ཀྃ་གི་རྣམ་པར་བྱུང་ནས་སྣ་སྒོར་སྡིག་པ་རྭ་ཅན་གྱི་རྣམ་པར་གྱུར་ནས་མདུན་གྱི་ཏིལ་ལ་ཐིམ་པར་བསམས་ལ། ངག་ཏུ་ཨོཾ་བཛྲ་ཌཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ཤནྟིཾ་ཀུ་རུ་ ( ¡¶ ཞ ¡· + ཡེ་ ) སྭཱ་ཧཱ། ཞེས་པས་ཏིལ་བསྲེག སྡིག་པ་ཐམས་ཅད་འདག་པའི་ཐབས་ཡིན་གསུང༌། རྗེ་བཙུན་གྱི་ཞལ་གདམས་གཞན་ལ་ཕན་པའི་བློས་བཀོད་པའོ། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག ། ༄༅། །པྲ་སེ་ན་དབབ་པ་བཞུགས། ། ༄༅། །ན་མོ་གུ་རུ་བྷ་དྲཱ་ཡ། ལམ་གྱི་ཡན་ལག་པྲ་སེ་ན་དབབ་པའི་གདམས་ངག་ནི། རིན་ཆེན་བཞི་ལས་ཉེ་བའི་སྙིང་པོའི་ཡི་གེ་བདུན་པ་ལ་སྔོན་དུ་བསྙེན་པ་འབུམ་ཕྲག་བདུན་ཅུ་སོང་བའི་རྣལ་འབྱོར་པ་གཅིག་གིས་བྱ། དུས་ནི། མར་ངོའི་ཚེས་བཅུར་ཤིས་མོད་ཀྱི། ཡར་ངོས་ཀྱང་འགྲུབ་སྟེ། མཚན་མོར་བྱ། གནས་ནི། ཁང་པ་གཙང་མ་བགེགས་ལ་སོགས་པ་མེད་པ་སྟེ། མི་མ་ཤི་བ་ཡིན་ན་ཁྱད་པར་དགའ། གྲོགས་ནི་བསམ་པ་མཐུན་པ་གསུམ་ནས་ལྔ་ཚུན་ཆད་པྲ་སེ་ན་དབབ་པའི་རྟེན་གཅིག་དང་དྲུག་ཙམ་ལས་མི་མང་བ་ལས་མི་བྱ། དེ་ནས་གནས་ཁང་ཕྱག་དར་བྱ།

མར་མེ་སྤར། བུ་ག་ཐམས་ཅད་བཀག་ལ་བཞག་གོ ། དེར་མཎྜལ་གཅིག་བཅའ། དེ་ལ་དྲིའི་ཐིག་ལེ་དང༌། མེ་ཏོག་གི་ཚོམ་བུ་ནང་དུ་ལྔ། ཕྱི་རོལ་དུ་བརྒྱད། དེ་ལྷའི་གྲངས་དང་མཐུན་པར་དགོད། ཚོམ་བུ་དབུས་མའི་སྟེང་དུ། བུམ་པ་གཙང་མ་གཅིག་གི་ནང་དུ་རང་གི་མི་བསྐྱོད་པ་འབའ་ཞིག་བླུགས་ལ་བཞག དེའི་སྟེང་དུ་མར་ནག་ལ་རོ་རས་ཀྱི་སྡོང་བུ་བཙུགས་པའི་མར་མེ་གཅིག་བཞག གཡོན་དུ་མཆོད་ཡོན། ཞབས་བསིལ། སྔོན་དུ་འགྲོ་བའི་མཆོད་པ་ལྔ་བཤམ། གཡས་སུ་དཀར་གཏོར་གཅིག་དང༌། དམར་གཏོར་གཅིག་དང་གཉིས་བཞག མདུན་དུ་ཆང་ལ་བདུད་རྩི་བཏབ་ལ་བཤམ། ཡང་ན་མཐེ་བོང་ལ་བསྐུ་བའི་རྫས་བདུད་རྩི་རིལ་བུ་དང༌། མར་མེའི་དུད་པ་དང༌། རྒྱ་སྐྱེགས་དང་ ༑ མར་ནག་རྣམས་ལེགས་པར་བསྲེས་པ་གཅིག་བཞག བདག་གི་མདུན་དུ་མཎྜལ་གྱི་ཕ་གར། ཁྱེའུའམ། བུ་མོ་གཙང་མ་གྲོང་པའི་ཆོས་ཀྱིས་མ་གོས་པ་གཅིག་བཞག དེ་ནས་སྔར་གྱི་གཉིས་པོ་མ་ཡིན་པའི་གཏོར་མ་གཅིག་བཤམས་ལ ༑ ཡུལ་ཕྱོགས་དེའི་ལྷ་འདྲེ་ལ་སྦྱིན། བར་ཕུད་གཏོར་ལ། པྲའི་གེགས་མ་བྱེད་བྱས་ལ་གསོལ་བ་བཏབ་བོ། །འབྱུང་པོ་སྤྱི་ལ་གཏོར་མ་གཅིག་སྦྱིན། བར་ཕུད་གཏོར་ལ་གསོལ་བ་གདབ་བོ། །དེ་ནས་བདག་གི་ཕུང་པོ་ཁམས་དང་སྐྱེ་མཆེད་ལྷར་དྲན་པ་ཤིན་ཏུ་གལ་ཆེ་བས། དེ་སྔོན་དུ་སོང་བར་བྱས་ལ། བདག་གི་རྣལ་འབྱོར་བསྐྱེད་པར་བྱ་སྟེ། ལྷ་མོ་བཅུ་གསུམ་གྱི་རྣལ་འབྱོར་རམ། ལཱུ་ཧི་པའི་རྒྱས་འབྲིང་གང་རུང་ངམ། རྡོ་རྗེ་དྲིལ་བུ་པའི་གང་རུང་གི་རྣལ་འབྱོར་བསྒོམ། མཆོད་པ་རྒྱས་པས་མཆོད་ལ། ཡི་གེ་བདུན་པ་བརྒྱ་རྩ་བརྒྱད་བཟླའོ། །དེ་ནས་མདུན་གྱི་མཎྜལ་སྟོང་པའི་ངང་ལས་གཞལ་ཡས་ཁང་དུ་བསམ། དབུས་ཀྱི་མེ་ཏོག་ཚོམ་བུ་དང་ ༑ བུམ་པ་དང༌། མར་མེ་དང་བཅས་པ་ཧྃ་ངྃ་བྃ་ལས་རྡོ་རྗེ་རྣལ་འབྱོར་མ་ཞལ་གཅིག་ཕྱག་གཉིས་མ་ ( ¡¶ ཞ ¡· - མ་ ) རྡོ་རྗེ་དང༌། ཐོད་པ་དང༌། ཁ་ཊྭཱཾ་ག་འཛིན་པ་སྟེ། མཁའ་སྤྱོད་མ་བཞིན་དུ་བསྐྱེད། ཕྱོགས་བཞིའི་ཚོམ་བུ་ལ། ལྃ་མྃ་པྃ་ཏཱྃ་ལས་སྙིང་པོའི་རྣལ་འབྱོར་མ་བཞི་བསྐྱེད།

ཕྱི་རོལ་གྱི་ཚོམ་བུ་བརྒྱད་ལ་ཧཱུྃ་རིང་པོ་བརྒྱད་ལས་སྒོ་མཚམས་མ་བརྒྱད་དུ་བསྐྱེད། གོ་ཆ་བཅིང་བ་དང༌། ཡེ་ཤེས་པ་གཞུག་པ་དང་ ༑ དབང་བསྐུར་ཞིང་རིགས་ཀྱི་བདག་པོས་རྒྱས་གདབ་པ་དང༌།མཆོད་བསྟོད་ རྒྱས་པར་བྱ་བ་རྣམས་ལཱུ་ཧི་པ་ལ་སོགས་པ་བཞིན་དང་འདྲ། གཏོར་མ་གཉིས་སྦྱངས་ལ། བསྐྱེད་པ་དང་དབུལ་ཐབས་གཞན་དང་འདྲ། འབུལ་བའི་ཡུལ་ནི། དཀར་གཏོར་གོང་གི་རྣལ་འབྱོར་མ་ལྔ་ལ་འབུལ། དམར་གཏོར་སྒོ་མཚམས་མ་བརྒྱད་ལ་འབུལ་ཞིང༌། གསོལ་བ་དྲག་ཏུ་གདབ་བོ། །དེ་ནས་ཚོགས་ཀྱི་ཡོ་བྱད་བྱིན་གྱིས་བརླབས་པ་དང་འབུལ་བ་དང༌། ལོངས་སྤྱོད་པ་དང༌། ལྷག་མའི་གཏོར་མའི་བར་གཞན་དང་འདྲ་བར་བྱའོ། །དེ་ལ་པྲ་རྟེན་དེ་དབང་མ་ཐོབ་པ་ཅིག་ཡིན་ན ༑ ལྷག་གཏོར་མ་ཐོངས་ཀྱི་བར་ལ་ཡོལ་བས་བར་བཅད་པའི་ཕག་ཏུ་བཞག་གོ། དབང་ཐོབ་ན་ལྷན་ཅིག་ཏུ་བསྡད་པས་བཏུབ་བོ། །སྒྲུབ་པ་པོ་གཉིས་ཀྱིས་བདག་ཉིད་སངས་རྒྱས་སུ་བསྐྱེད་ཅིང་མཆོད་པ་ནས་བཟུང་སྟེ། ཆོ་ག་རྫོགས་ཀྱི་བར་དུ་གཉིས་ཀའམ། རེ་མོས་ཀྱིས་ཀྱང་རུང་སྟེ། སྒྲ་མ་ཆག་པར་སུམྦྷ་ནི་བཟླས་པ་གལ་ཆེའོ ༑ ༑ དེ་ནས་པྲ་རྟེན་དེ་ཁྱིའུ་ཡིན་ན་ཡུམ་དང་བཅས་པའི་ཧེ་རུ་ཀ བུ་མོ་ཡིན་ན་ཡབ་དང་བཅས་པའི་རྡོ་རྗེ་ཕག་མོ་དམ་ཚིག་པ་བསྐྱེད། གོ་ཆ་བཅིང༌། དཔྲལ་བར་ཨོཾ་ལས་འཁོར་ལོ་ཨོཾ་གྱིས་མཚན་པ། མགྲིན་པར་ཨཱཿལས་པདྨ་ཨཱཿས་མཚན་པ ༑ སྙིང་གར་ཧཱུྃ་ལས་རྡོ་རྗེ་ཧཱུྃ་གིས་མཚན་པར་བསྒོམ། ཡེ་ཤེས་པ་གཞུག དབང་བསྐུར་ཞིང་རིགས་ཀྱི་བདག་པོའི་རྒྱས་གདབ། མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་དང༌། ནང་བདུད་རྩིའི་མཆོད་པས་མཆོད་བསྟོད་པས་བསྟོད ༑ ཡི་གེ་བདུན་པ་ཡང་མང་དུ་བཟླས་ཤིང༌། རྟེན་གྱི་མིག་ལ་བྱུག མཐེ་བོང་ལ་བསྐུ་བའི་རྫས་ལ་ཡི་གེ་བདུན་པ་མང་དུ་བཟླས་ལ། མཐེ་བོང་ལ་བསྐུས་ནས་ཨུར་ཏེ་འོད་ལྷག་པ་བྱ། མཐེ་བོང་གི་འཕར་རྩའི་སྟེང་དུ་དྲིའི་ཐིག་ལེ་ལྔ་བྱས་ལ ༑ བྃ་ལྃ་མྃ་པྃ་ཏཱྃ་ལྔ་ལས། ནང་གི་རྣལ་འབྱོར་མ་ལྔར་བསྐྱེད།

གོ་ཆ་བཅིང། ཡེ་ཤེས་པ་གཞུག དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་ཅིང༌། ཅི་འབྱོར་གྱི་མཆོད་པ་དབུལ། དེ་ནས་མར་མེ་དང་དཀྱིལ་འཁོར་བར་དུ་བཅུག་ལ། པྲ་རྟེན་ལ་མཐེ་བོང་བསྟན་ཅིང་ཅི་མཐོང་བ་སྨྲོས་ཤིག གང་ལ་ཡང་སྐྲག་པར་མ་བྱེད་ཅིག ཅེས་ཐོག་མར་བསྒོས་ལ། དེ་ནས་སློབ་དཔོན་སྨྲ་བཅད་བྱས་ལ། གང་དང་གང་འདོད་པའི་དོན་ཡིད་ཀྱིས་དྲི་བར་བྱའོ། །དེ་ལྟར་ ( ¡¶ ཞ ¡· བྱས་ ) ན་འདོད་པའི་དོན་མི་འགྲུབ་མི་སྲིད་གསུང༌། རྗེ་མལ་ལོ་ཙཱ་བས་གཉལ་དུ་མཛད་པའི་ལོ་རྒྱུས་ཀྱང་གསུང་ངོ༌། །དོན་གྲུབ་པ་དང༌། དཀྱིལ་འཁོར་དང༌། མཎྜལ་དང༌། མཐེ་བོང་གི་ལྷ་ལ་མཆོད་པས་མཆོད། བཟོད་པར་གསོལ། ཡེ་ཤེས་པ་གཤེགས། དམ་ཚིག་པ་བདག་ལ་བསྡུ། པྲ་རྟེན་དང་བླ་མ་ལ་ཁ་ཟས་དང་ནོར་གྱིས་མཉེས་པར་བྱ། ལས་ཀྱི་རྗེས་མི་མངོན་པར་བྱའོ། །པྲ་སེ་ན་དབབ་པའི་མན་ངག་ གོ༑ ༑༑ ༄༅། གནོད་སྦྱིན་མོའི་སྒྲུབ་ཐབས་བཞུགས། ། ༄༅། །རྡོ་རྗེ་ཕག་མོ་ལ་ཕྱག་འཚལ་ལོ། །དོན་ཡོད་གྲུབ་པ་ཡི་དམ་དུ་བྱེད་པའི་རྟེན་གྱི་གང་ཟག་གིས། ཡིད་དུ་འོང་བའི་གནོད་སྦྱིན་མོ་སྒྲུབ་པར་འདོད་པ་དེས། དང་པོ་ཡི་དམ་ལྷའི་སྔགས་ལ་ཡི་གེའི་གྲངས་ཀྱི་བཟླས་པ་འབུམ་བསྐྱལ་བ་གཅིག་གིས་འདི་ལྟར་བྱ་སྟེ། ཙནྡན། མེ་ཏོག་དཀར་པོ། གུ་གུལ་དཀར་པོ། མཆོད་པ་རྣམས་སྟ་གོན་བྱས་ལ། ཚེས་བཅུ་དྲུག་གི་ནུབ་མོ་ནས་བཟུང་སྟེ། ཟླ་བ་ཉའི་བར་དུ་སྨྲ་བཅད་བྱས་ལ་བསྒྲུབ་པར་བྱ་སྟེ། དེ་ནས་ཚེས་བཅུ་དྲུག་གི་ནུབ་མོ་ཁང་པ་ཕྱག་དར་བྱ་སྟེ། དེར་ཙནྡན་གྱི་ཆུ་བླུགས་ལ། དེའི་དཀྱིལ་དུ་མཎྜལ་དཀར་པོ་ཟུར་གསུམ་པ་ཞིག་ཙནྡན་གྱི་ཆུས་བྱུགས་ལ། དེར་ཡི་གེ་ཀྲུྃ་དམར་སེར་གཅིག་བསམ ༑ དེ་གྱུར་པ་ལས་ཡིད་དུ་འོང་བའི་པདྨ་ཏི་བསྐྱེད་དེ། སྐུ་མདོག་དམར་ལ་སེར་བའི་མདངས་དང་ལྡན་པ། ཤིན་ཏུ་སྒེག་པ་མཛེས་པ། ཕྱག་གཡས་ན་རིན་པོ་ཆེ་འབར་བ་བསྣམས་པ། གཡོན་པ་ན་རིན་པོ་ཆེའི་བུམ་པ་བསྣམས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པར་བསམས་ལ།

རང་གི་ལྟེ་བའི་ཧྲཱིཿལས་འོད་ཟེར་འཕྲོས་པས་རང་བཞིན་གྱི་གནས་ནས་གནོད་སྦྱིན་མོ་བཀུག་སྟེ། ཡི་གེ་བཞིས་དགུག་གཞུག་བྱས་ལ། དེ་ལ་གུ་གུལ་དཀར་པོའི་དུད་པ་དང༌། མེ་ཏོག་དཀར་པོ་དང༌། མཆོད་རྫས་རྣམས་ཀྱིས་མཆོད་པ་དབུལ་ལོ། །འདིའི་དམ་ཚིག་ནི་ཤ་དང༌། ཆང་དང༌། བུད་མེད་གཞན་ལ་འཁྲིག་པ་སྤངས་ལ། རང་རྡོ་རྗེ་ཕག་མོའི་ང་རྒྱལ་ལ་གནས་པས་བཟླས་པ་བྱའོ། །བྱ་བ་གཞན་ཐམས་ཅད་གཞུང་བཞིན་ནོ། །བླ་མ་གཉིས་ཀྱི་བརྒྱུད་པའི་མན་ངག་ཡིག་ཆུང་རྫོགས་སོ།། །། ༄༅། །ཚངས་པའི་བུ་མོའི་སྒྲུབ་ཐབས་བཞུགས། ། ༄༅། །དེ་ནས་གནོད་སྦྱིན་མོའི་རྟོགས་པ་བཤད་པར་བྱ་སྟེ། གང་ཞིག་བསྒྲུབས་པས་བསྐལ་པར་གནས་པར་འགྱུར་རོ། །དེ་ལ་སྒྲུབ་པའི་ཐབས་ནི་མར་ཁུ་ཆེན་པོའི་མར་མེ་སྤར་ཏེ། དུར་ཁྲོད་ཀྱི་གོས་ལ་ནང་ཚང་མོ་རང་གི་ཁ་དོག་ ¡Ã ཏུ་བྱས་པའི་ ( ¡¶ ཞ ¡· དམར་པོའི་ ) གོས་ཕྱེད་ཀྱིས་མོ་ལ་བཀབ་ལ། ཕྱེད་ཀྱིས་བདག་ཉིད་ཀྱི་ཤམ་ཐབས་བྱ། ལྷོ་ཕྱོགས་སུ་ཁ་བལྟས་ཏེ། ཐུན་ཕྱེད་དམ། ཐུན་གཅིག་ཏུ་བཟླས་པ་བྱའོ། །དེ་ནས་ལྷའི་རྒྱན་ཐམས་ཅད་ཀྱིས་བརྒྱན་པ། རྡོ་རྗེ་དང་བཻཌཱུརྱ་དང༌། རིན་པོ་ཆེ་ཅུང་ཟད་དམར་བ་དང༌། དུང་དང་མུ་ཏིག་གིས་བརྒྱན་པའི་ལུས་ཅན། རྐང་རྒྱན་དང༌། ལག་པའི་གདུ་བུ་དང་ལྡན་པ་ཉི་མ་དང་པོ་ལ་འོང་བར་འགྱུར་རོ། །དེའི་ལག་པ་བཟུང་ལ་མེ་ཐུན་བྱའོ། །དེ་ནས་དགེ་བའི་གསེར་མན་ཆ་གཅིག་བྱིན་ནས་འགྲོ་བར་འགྱུར་རོ། །དེ་བཞིན་དུ་ ¡Ã བགྲོད་དེ་ནང་གཅིག་རེ་བཞིན་དུ་སྟེ། ( ¡¶ ཞ ¡· - བགྲོད་དེ་ ་་་་་་དུ་སྟེ། ) ཇི་སྲིད་དུ་ཟླ་བ་དྲུག་གི་བར་དུ་བྱའོ། །དེ་ནས་སྔགས་བཟླས་པར་བྱས་ཏེ་ལེགས་པར་འགྲུབ་པར་འགྱུར། ཚངས་པའི་འཇིག་རྟེན་དང༌། ཟླ་བའི་འཇིག་རྟེན་དང༌། རི་རབ་དང༌། ཏི་སེ་དང༌། བཟང་པོ་རབ་སྣང་དང་ས་སྟེང་ཐམས་ཅད་ཀྱིས་བསྟོད་པར་འགྱུར་རོ། །དྲག་པོའི་འཇིག་རྟེན་ཐམས་ཅད་ཀྱིས་བསྟོད་པར་འགྱུར་རོ། །སྒྲུབ་པ་པོ་ནི་ལོ་བརྒྱད་དང་བཅུ་གཉིས་ཀྱི་ཆ་བྱད་ཅན་དུ་འགྱུར་རོ།

།སྐྲ་ཅུང་ཟད་འཁྱིལ་བ་དང༌། རླུང་གི་ཤུགས་དང་ལྡན་པ་དང༌། ཐམས་ཅད་དུ་ཐོགས་པ་མེད་པར་འགྱུར་རོ། །ལྷ་དང་ལྷ་མ་ཡིན་ཐམས་ཅད་དབང་དུ་འགྱུར་རོ། །ཉམས་སོད་བྱས་པས་ཀྱང་ཉི་མ་གཅིག་ཏུ་སྔགས་བཟླ་བར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་ན་མོ་བྷ་ག་ཝ་ཏེ ༑ ཝ་ར་ངྷེ་མྃ་ཀྵ་ཨ་ངྷི་པ་ཏ་ཡེ་ཨ་རི་གྷི་རི་དེ་ཧི་ན་ཧ་སཱ་ཡ་སྭཱ་ཧཱ། ཚངས་པའི་བུ་མོ་སྒྲུབ་པའི་ཐབས་མན་ངག་ཏུ་བྱས་པ་རྫོགས་སོ།། །། ༄༅། །པདྨ་པ་ཏིའི་མན་ངག་བཞུགས། ། ༄༅། །གནོད་སྦྱིན་མོ་ཡི་བཅུད་ལེན་དང༌། །དགོས་པ་ཐམས་ཅད་སྟེར་བྱེད་པ། །པདྨ་ཏི་ན་ཡིད་འོང་མ། ཁྱོད་ཉིད་ལ་ནི་ཕྱག་འཚལ་ལོ། །ཨོཾ་པདྨ་པ་ཏཱི་ཡེ་སྭཱ་ཧཱ། ཙནྡན་མཎྜལ་མདུན་དུ་བྱ། །མདུན་དུ་ཡིད་འོང་དམིགས་བྱས་ལ། །མེ་ཏོག་དཀར་པོས་དེ་ལ་མཆོད། །གུ་གུལ་དུད་པ་རྒྱུན་མི་བཅད། ། ¡Ã ཟླ་བ་གཅིག་ཏུ་སྨྲ་བ་བཅད། ། ( ¡¶ ཞ ¡· - ཟླ་བ་་་་་་་བ་བཅད། ། ) ཤ་ཆང་འཁྲིག་པ་སྤང་བར་བྱ། །བཅུ་དྲུག་ནས་བཟུང་ཉ་ཡི་བར། །མཆོད་པ་འབྱོར་ཚད་དབུལ་བར་བྱ། །ཕུལ་ལ་མཁྲིག་མ་ནས་བཟུང་ལ། །དེ་ལ་ཆགས་པ་སྤྱད་པར་བྱ། །ང་ཡི་ཆུང་མ་གྱིས་ཞེས་བརྗོད ༑ ༑ མཎྜལ་དུད་པའང་དེ་ལ་དབུལ། །ཇི་སྲིད་དེ་ལ་མ་བྱུང་ན། །ཟླ་བ་གཅིག་ཏུ་ཡང་བསྒྲུབ་བོ། །བཅུད་ཀྱིས་ལེན་གྱི་དངོས་གྲུབ་སྟེར། །བདག་ལ་འཇིག་རྟེན་འདས་པ་ཡི། །མཆོག་གི་དངོས་གྲུབ་སྩོལ་ཞེས་བརྗོད། །ཐུན་མོང་དངོས་གྲུབ་གང་རུང་བླང། །དེ་ནས་སྒྲུབ་པ་ཐོན་ནས་སུ། །དེ་ཡི་རིག་པ་བཟླ་བྱ་ཞིང་ ༑ ༑ དུས་གསུམ་མཎྜལ་དུད་པ་བཏང༌། །དེ་མ་གྲུབ་ན་ལན་རེའོ། །གཞན་ལ་ཆགས་པ་སྤང་བར་བྱ། །ཡིད་དུ་འོང་བ་པདྨ་པ་ཏིའི་མན་ངག་རྫོགས་སོ།། །། ༄༅། ཁོལ་པོ་པ་ཏིའི་མན་ངག་བཞུགས། ། ༄༅། །འོང་ངེས་པས་འཇིགས་པ་ཅི་བྱུང་ཡང་སྔགས་རྒྱུན་མི་བཅད་གསུང་ ༑ ཁོལ་པོ་པ་ཏ་ནའི་ཨུ་པ་དེ་ཤ་ནི། ཤིང་གཅིག་གི་དྲུང་དུ་སྤྱིལ་བུ་ཕུབ་ལ། སྒྲུབ་ཐབས་བཞིན་བསྒོམ་པར་བྱའོ། །དེའང་མི་འདྲ་བ་ནི་ཧྲཱིཿནག་པོ་ལས་ལྷ་མོ་ནག་མོར་བསྐྱེད་པའོ།

།རང་གི་མདུན་དུ་ཤ་གསར་པའི་གཏོར་མ་བྱའོ། །མདུན་དུ་ཤ་ཆེན་གྱི་དུད་པ་བཏང༌། དེའང་བསྙེན་སྔགས་ལ་རྟགས་མ་བྱུང་བར་དུ་བརྗོད་དོ ༑ ༑ རྟགས་ནི་ལུས་ན་ཆལ་ཆིལ་འོང༌། བུ་ཡུག་ཆེན་པོ་འོང༌། རབ་ནི་བྱིས་པ་ཐོད་ཅན་དངོས་སུ་འོང༌། རྨི་ལམ་མམ་དངོས་སུ་རྟགས་འོང་བའོ༌། །སྔགས་འོག་མ་སྒྲུབ་པ་ལ་ ¡Ã གོང་མ་བསྙེན་སྔགས་ཡིན། ( ¡¶ ཞ ¡· བརྗོད་དེ། ) གཏོར་མའང་དེས་སྦྱིན་ནོ། །ནེའུ་ལེ་ཡིན་ནོ། །ཨོཾ་སི་ཏྲ། ཨོཾ་བཛྲ་བྷ་ར་དྷི། པྲ་མ་ར། ཙ་ཏ་ཀརྨ་རཀྴ་དྷྲི་ཛྫ། བསྙེན་པའི་སྔགས་སོ། །རྟགས་མ་བྱུང་བའི་བར་དུ་བྱའོ། །ཨོཾ་བཛྲིཾ་བཛྲིཾ་པྲ་མ་ར་ཙ་ཏ་ཀཏྟི་མ་པྲ་ཡཙྪ་ཛྫ། ཞེས་བརྗོད།། །། ༄༅། །སྨན་ཆེན་པོའི་བཅུད་ལེན་བཞུགས། ། ༄༅། །ཨོཾ་སྭ་སྟི་སིདྡྷཾ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ ༑ ༑ ¡Ã ལམ་གྱི་ཡན་ལག་སྨན་ཆེན་པོའི་བཅུད་ལེན་ནི། ( ¡¶ ཞ ¡· - ལམ་གྱི་་་་་་་ལེན་ནི༑ ) བོང་ང་ཆ་གཅིག་ལ། ངན་ན་ཨ་རུ་ར་དྲུག་འགྱུར། བཟང་ན་བཅུ་གཉིས་འགྱུར ༑ དང་ལ་སྐོམ་ཐག་བྱ། དེ་ནས་དྲི་ཆུ་ལ་སྦྱར་བ་བཏགས། སྣག་ཚ་ལྟ་བུ་མདོག་ནག་ལ་སྐན་དེར་སོང་བ་དང༌། རིལ་བུ་སྲན་མ་ཙམ་བྱས་ལ་སྣོད་དུ་སྤུངས་པའི་སྟེང་དུ་ཟླ་བའི་དཀྱིལ་འཁོར་བསྒོམ།

དེའི་དབུས་ ¡Ã སུ་ཧྲཱིཿ ( ¡¶ ཞ ¡· - སུ་ཧྲཱིཿ ) ཕྱོགས་བཞིར། ཨོཾ་ཨཱཿཧྲཱིཿཁཾ། དེ་རྣམས་ལས་བདུད་རྩིའི་རྒྱུན་བྱུང་བར་བསམ་ཞིང་ ༑ སྨན་རྣམས་བདུད་རྩིར་འགྱུར་བར་བསམས་ལ། ཨོཾ་ཨཱཿཧྲཱིཿཁཾ་མང་དུ་བཟླས ༑ ཞག་རེ་རེ་ལ་ ( ¡¶ ཞ ¡· + ཟླ་ ) རེ་རེ་སྤེལ་ཞིང༌། རིལ་བུ་བཅུ་གཅིག་ ¡Ã ཚུན་ཆད་ ( ¡¶ ཞ ¡· བཅུ་གཅིག་ ) ལྟོ་སྦྱང༌། རྟག་ཏུ་བཅུ་གཅིག་བཅུ་གཅིག་བཟའ། ཟླ་བ་རེ་ལ་ཨ་རུ་ར་ཆ་རེ་ཕྲི་ཞིང་སྦྱར་བས། བོང་ང་བཟང་ངན་གྱིས་ཟླ་བ་དྲུག་གམ་བཅུ་གཅིག་ན་བོང་ང་རང་དུ་འགྲོ། བོང་ང་སྲན་མ་རེ་ཙམ་བཟའ། ཟླ་བ་རེ་ལ་བཅུ་གཉིས་ཆའི་བག་ཙམ་རེ་སྤེལ་བས་ལོ་གཅིག་ན་རིམ་མ་ཙམ་དུ་བཏང༌། ཞག་རེ་ལ་རིལ་མ་ཙམ་རེ་ཟོས་པས་བཟའ་བ་དང་བགོ་བ་གཉིས་ཀའི་དོན་དུ་འགྲོ། དུག་ནད་ཟི་བིར་བ་ལ་སོགས་པ་བྱུང་ན་ཟླ་བའི་དཀྱིལ་འཁོར་སྤྱི་བོར་བསྒོམ་ལ། ཡི་གེ་ལས་བདུད་རྩི་བྱུང་བར་བསམ་ཞིང་ལུས་བཀྲུ། བདུད་རྩིས་ལུས་ཁེངས་པར་བསམ་ཞིང་སྔགས་བཟླས་སོ། །ཐུན་མོང་མ་ཡིན་པའི་གདམས་ངག་གོ །ཨི་ ཐི ༑༑ ༑༑ ༄༅། །རྡོ་རྗེ་རྣལ་འབྱོར་མའི་གདམས་པ་བཞུགས། ། ༄༅། །རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །བསྐྱེད་པའི་རིམ་པ་ནཱ་རོ་མཁའ་སྤྱོད་བརྟན་པ་ཐོབ་པ་གྲངས་ཀྱི་བསྙེན་པ་སྔོན་དུ་སོང་བས། གཞན་དབང་དུ་བསྡུ་བར་འདོད་པས། སིནྡྷུ་རའི་མཎྜལ་ལག་ལེན་ལྟར་བྱས་པའི་སྔགས་མཐར་ཆེ་གེ་མོའི་མིང་སྤེལ་བ་ཧཱུྃ་ཧཱུྃ་ཕཊ་ཀྱིས་བརྒྱན། ནང་མཆོད་བདུད་རྩིའི་ནང་དུ་ཆེ་གེ་མོའི་ནོར་གང་ལོན་དང༌། རབ་ཐུན་མོང་མ་ཡིན་པའི་རྫས་གཉིས་པོ་གང་ལོན་བཅུག་ལ། སྒྲུབ་ཐབས་ལྟར་བཤམ། རང་བསྐྱེད་པའི་རིམ་པ་གསལ་བར་བསྒོམ། ཁྱད་པར་ནི་གསང་བའི་གནས་ཀྱི་དགའ་བ་འཁྱིལ་བའི་ནང་དུ་སྔགས་ཀྱི་ཕྲེང་བ་ཁ་དོག་དམར་པོ་ལས་འོད་དམར་པོ་འཕྲོས། ཐུགས་ཀའི་སྤེལ་ཚིག་དང་བཅས་པའི་སྔགས་ཕྲེང་བསྐུལ། སྨིན་མཚམས་ནས་ཐོན་བར་སྣང་གི་དགའ་བ་འཁྱིལ་བ་བསྐུལ་ཞིང་འདྲེས་མདུན་གྱི་སྨིན་མཚམས་སུ་ཞུགས། ཐུགས་ཀ་ནས་གསང་བའི་གནས་སུ་བསྐུལ།

སྔགས་དང་དགའ་བ་འཁྱིལ་བ་ལྕགས་ཀྱུའི་རྣམ་པར་གྱུར་ཏེ། དགའ་བ་འཁྱིལ་བ་གནས་ས་ནས་ཞུགས། རཀྟའི་གཅིག་ཤོས་ཀྱི་རྣམ་པར་ཤེས་པ་དྲངས་ནས་ཞལ་དུ་ཞུགས། དགའ་འཁྱིལ་འོག་མ་གནས་ས་ལ་ཤེས་པ་གཏད། སྤེལ་སྔགས་བཟླས་སོ། །སྟོང་བས་མངས་ན་བརྒྱལ་བའམ། འཆི་བའི་ཉེན་ཡོད་གསུང་ངོ༌། །གསུམ་མམ་མདུན་ནི་ངེས་པར་རོ། །རྟག་ཏུ་དམིགས་ན་སྐྱོན་དུ་འགྱུར་བས་མིན་ནོ། །བླ་མ་ཆེན་པོ་མྱ་ངན་ལས་འདས་ཁར་ཟིན་བྲིས་ཆིག་བརྒྱུད་དུ་བྱས་པ། ཨི་ཐི།། །། ༄༅། །གསང་བའི་གནད་ལྔ་ཞལ་ཤེས་བཅས་བཞུགས། ། ༄༅། །འདིའི་མན་ངག་ལ་བསྐྱེད་རིམ་རྟེན་འབྲེལ་གྱི་གནད། རྫོགས་རིམ་དབང་སྡུད་ཀྱི་གནད། སྨན་ཆེན་པོ་བཅུད་ལེན་གྱི་གནད། རྩ་དབུ་མ་འཕྲུལ་འཁོར་གྱི་གནད། གནོད་སྦྱིན་མོ་མངོན་ཤེས་ཀྱི་གནད། གསང་བ་ཡང་གནད་ཞལ་ཤེས་དང་བཅས་པའི་ཐོ་ཡིག་གོ །རྗེ་བཙུན་ཆེན་པོའི་ཞལ་ནས། སྤྱིར་ཆོས་ལ་ཟབ་པ་དང་ཞལ་པོ་ཆེ་མང་ཡང༌། བླ་མའི་རྣལ་འབྱོར་དང༌། འདིའི་མན་ངག་ལས་ཟབ་པ་ཡོད་རེ་གསུངས་ནས་དབུ་སྙུང་གསུམ་བཞེས་ནས་གནང་བའོ། །ཨི་ཐི ༑ ༑ ༈ བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །སློབ་དཔོན་རིན་པོ་ཆེའི་ཞལ་ནས། ངའི་ཆོས་སྐོར་ཐམས་ཅད་ཀྱི་བཅུད་ཕྱུང་བ་འདི་ཁོ་ན་ཡིན་ཞིང་ ༑ བླ་མ་ཆེན་པོ་དེས་ཀྱང་མན་ངག་འདི་འདའ་ཁ་མིན་ང་ལ་མ་གནང་བ་ཡིན་པས ༑ ཁྱེད་ཀྱིས་ཀྱང་ཤིན་ཏུ་གཅེས་སྤྲས་སུ་གྱིས་ལ་ལྐོག་ཏུ་ཉམས་སུ་ལོངས་ལ། ཚེ་འདི་ཉིད་ལ་མཆོག་གི་དངོས་གྲུབ་ཐོབ་ཅིང༌། ཐུན་མོང་ཡང་གང་འདོད་པའི་མན་ངག་གིས་སྒྲུབ་པ་ལ་ཐེ་ཚོམ་མེད་དོ་གསུངས་ནས། དབུ་སྙུང་བཞེས་ནས་བླ་མའི་རྣལ་འབྱོར་ཞུ་བའི་སྐབས་སུ། བཀའ་རྒྱས་བཏབ་ནས་གནང་བ་ཡིན་ནོ།། ཨི་ཐི།། །།༈ འདིའི་མན་ངག་ལ། སྒྲུབ་བསྙེན་གྱི་དུས་སུ་སྤྱི་བོའི་གནས་མ་ནོར་བར་བླ་མ་བསྒོམ་ཞིང་མོས་གུས་བྱ། ཐུགས་ཀའི་ཆོས་འབྱུང་ལ་གནས་པའི་ཐོད་པ་ལས། ཡེ་ཤེས་ཀྱི་བདུད་རྩིའི་རྒྱུན་འཛག་པས། རང་གི་ལུས་ཡེ་ཤེས་ཀྱི་བདུད་རྩིས་གང་བས་བདེ་སྟོང་གི་ཏིང་ངེ་འཛིན་སྐྱེས་པར་བསམ་པ་ནི།

ཚེ་རིང་བ་དང༌། གཞན་གྱི་བར་ཆད་ཀྱིས་མི་ཚུགས་ཤིང༌། བླ་མ་དང་བར་དོར་མི་འབྲལ་བའི་རྟེན་འབྲེལ་ཡིན་ནོ། །གསང་བའི་གནས་སུ་དགའ་བ་འཁྱིལ་བ་གཡོན་དུ་འཁོར་བའི་ནང་ཐམས་ཅད་གང་འདོད་པའི་བྱང་སེམས་དང༌། ཅིག་ཤོས་ཀྱིས་གང་བར་བསྒོམ་པ་ནི། ཚེ་འདིར་གང་འདོད་ཀྱི་རིག་མ་ལ་ལོངས་སྤྱོད་ཅིང༌། ཁྱད་པར་དུ་གཅེས་ཕྲུག་གྀ་གྲྭ་པ་འདུ། ཕྱི་མར་རིགས་མཐོ་ཞིང་མཁའ་འགྲོ་མ་དང་མི་འབྲལ་བའི་རྟེན་འབྲེལ་ཡིན་གསུང་ངོ༌། །རྟེན་འབྲེལ་ཤིན་ཏུ་ཟབ་པའི་སྐོར། ནཱ་རོ་པའི་མན་ངག ཕམ་ཐིང་པ་སྐུ་མཆེད་ཀྱི་ཉིང་ཁུ་ཐོ་ཡིག་དང་པོའོ། །ས་མཱཔྟ། ཞལ་གདམས་ཆིག་བརྒྱུད་འདི། ཟླ་བ་ཡར་གྱི་ངོའི་དུས་སུ། ག་ཎ་ཙ་ཀྲ་དང་འབྲེལ་བ་ཅན་ལས་གཞན་དུ་མི་གནང་བ་ཕྱག་ལེན་ཡིན་པས་ཤིན་ཏུ་གསང་བ་གལ་ཆེ། ། ཨི་ཐི།། །། ༄༅། །རྩ་དབུ་མའི་ཁྲིད་ཡིག་བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཇོ་བོ་ནཱ་རོ་ཏ་པས་གཞན་ལ་མ་གནང་བའི། ཐུན་མོང་མ་ཡིན་པའི་གདམས་ངག རྗེ་བཙུན་ཕམ་ཐིང་པ་སྐུ་མཆེད་ལ་གདམས་ངག་གནང་བ་ནི། བསྐྱེད་པའི་རིམ་པ་ཕག་མོ་མཁའ་སྤྱོད། རྫོགས་པའི་རིམ་པ་རྩ་དབུ་མ། ཐུན་མོང་གི་མན་ངག་པྲ་སེ་ན་དབབ་པ་དང༌། གནོད་སྦྱིན་མོ་དབང་དུ་བྱ་བ། ལམ་གྱི་ཆ་རྐྱེན་སྨན་ཆེན་པོའི་བཅུད་ལེན་ནོ། །དེ་ལ་རྫོགས་པའི་རིམ་པ་རྩ་དབུ་མའི་མན་ངག་ནི། དཔལ་བདེ་མཆོག་རྩ་བའི་རྒྱུད་ཀྱི་ལེའུ་དང་པོ་ལས། ཕོ་ཉ་མཆོག་འབྲིང་ཐ་མ་རྣམས། །ཞེས་གསུངས་པའི་དོན་ཕོ་ཉ་མཆོག་རྩ་དབུ་མ། འབྲིང་རྩ་ཉི་ཤུ་རྩ་བཞི། ཐ་མ་གཞན་རྩ་ཕྲན་གཞན་རྣམས་ཡིན་པས། ཕོ་ཉ་མཆོག་རྩ་དབུ་མ་མཆོད་པའི་མན་ངག་ཅེས་བྱ་བ་ཡིན་ནོ། །ཡང་དེ་ཉིད་ལས། རྣལ་འབྱོར་པས་དུས་ཁྱད་པར་དུ། ། རིགས་ལྡན་མ་རྣམས་རྟག་མཆོད་བྱ། །ཞེས་པའི་དོན། ནང་གི་རིགས་ལྡན་མ་རྩ་དབུ་མ་མཆོད་པའི་མན་ངག་ཡིན་ནོ། །ཡང་ཀུན་སྤྱོད་ལས། བསམ་གྱིས་མི་ཁྱབ་པ་དེ་བསམས་ན། །དེ་ལས་གཟུངས་ནི་ཐོབ་པར་འགྱུར། །ཅེས་པའི་དོན་བསམ་གྱིས་མི་ཁྱབ་པའི་དུས་སུ་རླུང་སེམས་དབུ་མར་འདུ་བའི་མན་ངག་ཡིན་ནོ།

།ཡང་བརྟག་པ་གཉིས་པ་ལས། རྐྱང་མ་ཤེས་རབ་རང་བཞིན་ལས། །ཐབས་ཀྱི་རོ་མ་ཡང་དག་གནས། །ཀུན་འདར་མ་ནི་དབུས་གནས་སུ། །གཟུང་དང་འཛིན་པ་རྣམ་པར་སྤངས། །ཞེས་བྱ་བའི་དོན་རླུང་སེམས་དབུ་མར་ཚུད་ནས། གཟུང་འཛིན་གཉིས་སྤངས་པའི་ཡེ་ཤེས་སྐྱེ་བའི་མན་ངག་ཡིན་ནོ། །ཡང་མཚན་ཡང་དག་པར་བརྗོད་པ་ལས། མ་རིག་སྒོ་ངའི་སྦུབས་འབྱེད་པ། །ཞེས་བྱ་བ། རྩ་དབུ་མ་ཁ་འབྱེད་པའི་གདམས་ངག་ཡིན་ནོ། །དེ་ལ་ཐུན་མོང་གི་དཔེ་གསུམ་གྱིས་རྟོགས་པའི་དོན་དང་བཞི་ཡིན་ཏེ། ཤན་པ་སྲོག་གི་གནད་ལ་མཁས་པ། ¡Ã སྒྱུ་མ་མཁན་ ( ¡¶ ཞ ¡·¡¶ ལུ ¡· འཕྲུལ་འཁོར་མཁན་ ) འཕྲུལ་འཁོར་གྱི་གནད་ལ་མཁས་པ། ཤིང་མཁན་ཤིང་གི་གནད་ལ་མཁས་པ། རྣལ་འབྱོར་པ་ལམ་གྱི་གནད་ལ་མཁས་པའོ། །དེ་ལ་དང་པོ་ནི་ཤན་པས་གླང་ལ་སོགས་པ་གསོད་པའི་དུས་སུ། ཡན་ལག་ལ་སོགས་པ་གང་ལ་ཡང་མི་བརྡེག་པར། སེམས་ཀྱི་རྟེན་གང་ན་གནས་ཤེས་པས་གང་ན་གནས་པ་དེར། སྙུག་ཚལ་པ་གཅིག་བརྒྱབ་པ་ཙམ་གྱིས་དེ་འཕྲལ་དུ་འཆི་བ་ལྟ་བུའོ། །གཉིས་པ་ལྷོ་ནུབ་ཀྱི་ཕྱོགས་ན་རཱ་ཛཱ་བྷོ་ཛ་དེ་བ་ཞེས་བྱ་བའི་ཁང་པ་ཡོད་ལ། དེའི་ནང་ན་ཆུ་རིས་བྱས་ཏེ། རྩི་བཏང་ནས་ཡོད་པའི་གསེབ་ཏུ་ཉ་དང་ཆུ་སྲིན་ལ་སོགས་པའི་རཱུ་པ་དུ་མ་བྲིས་ནས་ཡོད་པ་ལ། འཕྲུལ་འཁོར་གཅིག་གི་གནད་ཀྱྀས་གཞན་དག་གི་ཆུར་དངོས་སུ་མཐོང་བ་དང༌། དེ་ན་གནས་པའི་སྲོག་ཆགས་ཀྱི་རཱུ་པ་ཐམས་ཅད་ཀྱང་འཁྱུག་པར་མཐོང་ནས། དེར་སུས་ཀྱང་འགྲོ་མི་ནུས་པ་ཡོད་དེ། དེའི་ཕྱོགས་བཞི་ན་སྒོ་བཞི་ཡོད་པའི་གཡས་གཡོན་ན་ཤིང་གི་མི་རལ་གྲི་ཐོགས་པ་གཉིས་ཀྱིས། མཚན་མོའི་དུས་སུ་དེའི་ནང་དུ་རྡོ་བ་ལ་སོགས་པ་གཞན་གྱིས་བསྐྱུར་རམ། མིས་ཕྱིན་ན་གང་དེར་ཕྱིན་པའི་མི་ཐམས་ཅད་མཚོན་གྱིས་དུམ་བུ་བརྒྱ་སྟོང་དུ་གཏུབ་པ་ལ། འཕྲུལ་འཁོར་གྱི་ཐག་པ་གཅིག་བཅད་པ་ཙམ་གྱིས། ཆུའི་ནང་དུ་སྲོག་ཆགས་འདུག་པ་དེ་ཀུན་ཡང་མི་སྣང་བར་འགྲོ་ལ། ཤིང་གི་མི་ཀུན་ཡང་འགྱེལ་ནས་འགྲོ་བ་ཡོད་པ་ལྟ་བུའོ།

།གསུམ་པ་ནི་ལྷོ་ཕྱོགས་ཌཱ་ཀི་ནི་པ་ཐ་ཞེས་བྱ་བ་ན་ཤིང་སྡོང་ཆེན་པོ་ཡོད་པ་ལ། མི་བརྒྱ་ཕྲག་རེ་ཙམ་གྱིས་བཅད་ཀྱང༌། ཕྱོགས་གཅིག་ནས་བཅད་ཙམ་ན་གཅིག་ནས་སྐྱེས་ཞིང་མི་ཆོད་པ་ཡོད་པ་ལ། ཤིང་མཁན་གྱིས་གནད་ཤེས་པས་གང་ནས་ཆུ་རྒྱུ་བའི་ཤིང་གི་སྲུབས་ཤེས་པས་སྲུབས་གཅིག་ཏུ། ཤིང་གི་གཟེར་གཅིག་བཏབ་ནས་བཞག་པ་ཙམ་གྱིས ༑ བསྐམས་ཏེ་འགྱེལ་ནས་འགྲོ་བ་ལྟ་བུའོ། །དེ་བཞིན་དུ་རྣལ་འབྱོར་པ་ལམ་གྱི་གནད་ལ་མཁས་པས། གང་རྟོགས་པར་བྱ་བ་ཆོས་ཀྱི་དབྱིངས་དེ་ཁོ་ན་ཉིད་རང་ལ་ངོ་བོ་ཉིད་ཀྱིས་གནས་པ། ཐར་པ་དང་ཐམས་ཅད་མཁྱེན་པའི་ཡོན་ཏན་ཐམས་ཅད་འབྱུང་ཡང༌། དེ་ལྟར་ཡོན་ཏན་དེ་དག་སེམས་ཅན་ལ་མི་སྣང་ལ། ལམ་བསྒོམས་པའི་སྟོབས་ཀྱིས་རྟོགས་པའི་དུས་སུ་མངོན་དུ་གྱུར་ཏེ། དེ་ཡང་དཔེར་ན། སློབ་དཔོན་འཕགས་པ་ཀླུ་སྒྲུབ་ཀྱིས་གྲུབ་པའི་དངུལ་ཆུའི་དཔེ་དང་འདྲའོ ༑ ༑ དེ་ཡང་དངུལ་ཆུའི་ཐིགས་པ་གཅིག་ལ། གསེར་དང༌། མུ་མེན་དང༌། མུ་ཏིག་དང༌། གླ་རྩི་དང༌། བྱང་སེམས་དང༌། རང་བྱུང་དང༌། དྲི་ཆེན་དང༌། དྲི་ཆུ་དང་ ༑ ཤ་ཆེན་དང༌། མུ་ཟི་དང༌། རྡོ་ཆུ་སྟེ་བཅུ་གཅིག་པོ་བླུགས་ནས་འགྱུར། དེ་ཙམ་དུ་བུངས་ཆེ་བ་དང༌། ཁ་དོག་འགྱུར་བར་བཤའ་བ་ ¡Ã ལས ( ¡¶ ཞ ¡· ལའང་ ) ། བུངས་དང་ཁ་དོག་ལ་སོགས་པ་འགྱུར་བ་མེད་དེ། དངུལ་ཆུར་སྣང་ལ། དེ་ལྟོ་སྦྱངས་ཏེ་ཐོ་རངས་འཇུག་པའི་རླུང་དང་བསྟུན་ནས། སྣ་གཡོན་ནས་བསྟེན་ན། ཞག་གསུམ་མམ། བདུན་ནམ། ཟླ་བ་གཅིག་གི་བར་དུ་བསྟེན་པས་ཡོན་ཏན་བཅུ་གཅིག་སྐྱེ་བར་འགྱུར་ཏེ། གསེར་གྱི་མཐུས་ལུས་ཀྱི་མདངས་བཟང་ཞིང་ལོ་དྲུག་བརྒྱ་ལ་སོགས་པར་འཚོ་བ་དང༌། མུ་མེན་གྱིས་སྐྲ་དཀར་དང་གཉེར་མ་མེད་པ་དང་ ༑ མུ་ཏིག་གིས་དབང་པོ་རྣམས་གསལ་བ་དང༌། གླ་རྩིས་དྲི་ཞིམ་པ་དང༌། བྱང་སེམས་ཀྱིས་ལུས་ལ་གྲང་བ་མེད་ཅིང་ཚེ་རིང་བ་དང༌། རང་བྱུང་གིས་རྒྱལ་པོ་ལ་སོགས་པ་འགྲོ་བ་ཐམས་ཅད་དབང་དུ་འདུ་བ་དང༌། དྲི་ཆེན་གྱིས་ཀླུ་ལ་སོགས་པའི་གདོན་གྱིས་མི་ཚུགས་པ་དང༌།

དྲི་ཆུས་ཚ་བ་སེལ་བ་དང༌། ཤ་ཆེན་གྱིས་མི་མ་ཡིན་པའི་འབྱུང་པོ་དབང་དུ་འདུ་བ་དང༌། མུ་ཟིས་མདངས་གསལ་ཞིང་གཉེར་མ་མེད་པ་དང༌། རྡོ་ཆུས་མཚོན་གྱིས་མི་ཚུགས་པར་མངོན་དུ་འགྱུར་རོ། །དེ་ལྟ་བུའི་ཆོས་ཀྱི་དབྱིངས་དེ་རྟོགས་པའི་ཐབས་ནི་གཉིས་ཏེ། ཆོས་ཉིད་རང་གི་ ¡Ã རང་ངོ་ ( ¡¶ ཞ ¡· ངོ་བོ་ ) དངོས་སུ་སྟོན་པ་དང༌། གནད་ཀྱི་མན་ངག་ལ་བརྟེན་ཏེ་དེ་གོམས་པ་ལས་མཐར་ཆོས་ཀྱི་དབྱིངས་རྟོགས་པར་འགྱུར་བའོ། །དེ་ཡང་དཔེར་ན་ཕྱིའི་རྒྱ་མཚོ་རྟོགས་པར་འདོད་པ་ལ། རྒྱ་མཚོ་ཉིད་བཤད་ནས་དངོས་སུ་རྟོགས་པར་བྱེད་པ་དང༌། རྒྱ་མཚོ་བརྒྱུད་དེ་རྟོགས་པར་བྱེད་པའོ། །དང་པོ་ནི་རྒྱ་མཚོ་ཉིད་འཆད་པ་སྟེ། ཕྱིའི་རྒྱ་མཚོ་ཞེས་བྱ་བ་ཆུའི་ཚོགས་ཤིན་ཏུ་མང་བ། གཏིང་རིང་བ། རྒྱ་ཆེ་བ། ཉ་མིད་དང་ཆུ་སྲིན་ལ་སོགས་སྲོག་ཆགས་མང་པོས་གང་བ། ནོར་བུ་རིན་པོ་ཆེ་དུ་མ་དང་ལྡན་པ། ལན་ཚྭའི་ཆུ་དང་ལྡན་པ་སྟེ། འཐུངས་ན་སྐོམ་དད་ཆེ་བ། ཁ་ཚ་བ། གཏིང་གྲང་བ། རྦ་རླབས་བསྐྱོད་པའི་ལྦུ་བ་རི་རབ་ཙམ་ཡོད་པ་ཡིན་ནོ་ཞེས་སྟོན་པར་བྱེད་པ་དང་འདྲ་བར། རྟོགས་པར་བྱ་བ་ཕྱག་རྒྱ་ཆེན་པོ་དངོས་སུ་སྟོན་པ་ཡིན་ནོ། ཁ་ཅིག་ལ་བརྒྱུད་དེ་རྒྱ་མཚོ་ཆེན་པོ་བསྟན་པའི་ཕྱིར། ཆུ་བོ་གངྒཱ་བསྟན་ནས་འདི་དང་འགྲོགས་ཏེ་ཕྱིན་པས། གླིང་གི་སྒྲོལ་མ་ཞེས་བྱ་བ་ཡོད། དེའི་ཕ་རོལ་ན་ཆུ་མདོག་སྣ་ཚོགས་པ་ཞེས་བྱ་བ་ཡོད། དེའི་ཕ་རོལ་ན་ཕྱིའི་རྒྱ་མཚོ་ཞེས་བྱ་བ་ཡོད་དོ། །ཞེས་བརྒྱུད་དེ་རྒྱ་མཚོ་ཆེན་པོ་སྟོན་པ་དང་འདྲ་བར། རྩ་དབུ་མ་ཁ་དབྱེ་བའི་མན་ངག་བསྟན་ཏེ་དེ་བསྒོམས་པས་ཆོས་ཀྱི་དབྱིངས་རྟོགས་པར་འགྱུར་བའོ། །དེ་ལ་ཕྱི་མ་བརྒྱུད་དེ་ ¡Ã སྟོན་པ་ལྟར་དུ་ ( ¡¶ ཞ ¡·¡¶ ལུ ¡· སྐྱེ་བ་འགྱུར་བ་མངོན་དུ་ ) བརྗོད་ན། དེ་ལ་གསུམ། སྐལ་བ་དང་བསོད་ནམས་རབ་ཚེ་འདི་ལ་འགྲུབ་པ་དང༌། འབྲིང་བར་དོར་མན་ངག་གི་རྒྱུན་གྱྀས་ འགྲུབ་པ་དང༌། ཐ་མ་འཆི་ཀ་མའི་གདམས་ངག་གིས་རྐྱེན་བྱས་ནས་མཐོ་རིས་ཀྱི་ལུས་ལ་བརྟེན་ནས་སྐྱེ་བ་ཕ་རོལ་ཏུ་འགྲུབ་པར་འགྱུར་བའོ།

།དང་པོ་ལ་གཉིས། ཆགས་བྲལ་རྣལ་འབྱོར་གྱི་ལམ་ལ་མོས་པ་དང༌། ཆགས་ཅན་ཕོ་ཉའི་ལམ་ལ་མོས་པའོ། །དེ་ལྟར་དེ་དག་གིས་སྤྱིའི་མན་ངག་མདོར་བསྟན་པ་ཙམ་ཡིན་ནོ། ། རྣལ་འབྱོར་པ་ལམ་གྱི་གནད་ཀྱི་གདམས་ངག་གི་མངོན་པར་རྟོགས་པ་ནི་འདི་ཡིན་ཏེ། གཞི་འཁོར་བའི་གནད་དང༌། ལམ་བསྒོམ་པ་རྣལ་འབྱོར་གྱི་གནད་དང༌། འབྲས་བུ་མཐར་ཐུག་སངས་རྒྱས་ཀྱི་གནད་ཅེས་བྱ་བ་དང་གསུམ་ཡིན་ནོ། །དེ་ལ་གཞི་འཁོར་བའི་གནད་ནི་འཁོར་བ་ཞེས་བྱ་བ་ཟག་བཅས་ཀྱི་ལུས་སྐྱེ་ཤི་དང་བཅས་པ་དང༌། སེམས་རྟོག་བཅས་གཟུང་འཛིན་དང་བཅས་པ་ཡིན་ལ། དེ་ཡང་རྩ་ཐ་དད་ནས་རླུང་ཐ་དད་རྒྱུས་པས་སེམས་རྟོག་བཅས་སུ་སྐྱེད་ཅིང༌། བྱང་ཆུབ་ཀྱི་སེམས་ཐ་དད་དུ་རྒྱུ་བས་ལུས་ཟག་བཅས་ཐ་དད་སྐྱེས་པ་ཡིན་ནོ། །དེ་ཡང་ཐོག་མར་ཕ་མའི་རྟེན་འབྲེལ་དང༌། རང་གི་སེམས་ལ་ལས་ཀྱི་བག་ཆགས་བསྒོས་པའི་མཐུས། མི་ལུས་གྲུབ་པའི་དུས་སུ་དང་པོ་ལྟེ་བར་ཀུན་འདར་གྱི་ཆ་ཤས་ཕྲ་བྲཻང་བ་ཞིག་ཆགས་ཏེ། དེ་ལ་ཨ་ན་ཧ་ད་ཞེས་བྱའོ། །དེ་ལས་ ( ¡¶ ཞ ¡· + རྩ་ ) འདབ་མ་དྲུག་ཅུ་རྩ་བཞི་བསྐྱེད། དེ་ལ་རིམ་པ་ལྔར་གནས་པ་སྟེ། ལྟེ་བའི་ནང་སྐོར་འདབ་མ་བཞི་དང༌། དེའི་ཕྱྀ་སྐོར་གཉིས་པ་ལ་འདབ་མ་བརྒྱད་དང༌། དེའི་ཕྱི་སྐོར་གསུམ་པ་ལ་འདབ་མ་བཅུ། དེའི་ཕྱི་སྐོར་བཞི་པ་ལ་འདབ་མ་བཅུ་གཉིས། དེའི་ཕྱི་སྐོར་ལྔ་པ་ལ་འདབ་མ་སུམ་ཅུ་སྟེ། དེ་ལྟར་འདབ་མ་དྲུག་ཅུ་རྩ་བཞིའོ། ། དང་པོའི་ལྟེ་བར་ནཱ་ད་ལྟ་བུ་ ¡Ã སྲོག་གི་ཡི་གེ་ཨ། ( ¡¶ ཞ ¡· - སྲོག་གི་ཡི་གེ་ཨ། ) འདབ་མ་བཞི་ལ་ཤར་དུ་དབྱུག་ཐོ་ལྟ་བུ། ལྷོར་ཚེག་དྲག་ལྟ་བུ། ནུབ་ཏུ་ཐོང་གཤོལ་ལྟ་བུ། བྱང་དུ་ཐིག་ལེ་ལྟ་བུ་སྟེ། མཚན་བརྗོད་ལས། སྟོང་པ་ཆེན་པོ་ཡི་གེ་ལྔ། །ཞེས་བྱ་བའི་དོན་ཡིན་ནོ། །དེ་ལྟ་བུའི་རྩ་སྦུབས་ལྔའི་ནང་ནས་ཀྱང་རླུང་ལྔ་རྒྱུ་སྟེ། ཤར་ནས་རླུང་གི་རླུང༌། ལྷོ་ནས་མེའི་རླུང༌། ནུབ་ནས་སའི་རླུང༌། བྱང་ནས་ཆུའི་རླུང༌། དབུས་ནས་ནམ་མཁའི་རླུང་རྒྱུ་བའོ།

།དེའི་སྟོབས་ཀྱིས་ཕྱི་རོལ་གྱི་འདབ་མ་བརྒྱད་ལ་ཨ་ཀ་ཙ་ཊ་པ་ཏ་ཡ་ཤ་བརྒྱད་ཡི་གེའི་དབྱིབས་སུ་ཆགས་ཏེ། དེ་དག་རེ་རེ་ནས་ཀྱང་འབྱུང་བ་ལྔའི་རླུང་ཆ་མཉམ་པར་རྒྱུ་བ་ཡིན་ཏེ། ཡི་གེ་བརྒྱད་པོ་ ¡Ã དེ་དག་ ( ¡¶ ཞ ¡· དེའང་ ) བརྟག་པ་གཉིས་པ་ལས་འབྱུང་བ་ཡིན་ནོ། །དེའི་སྟོབས་ཀྱིས་སྙིང་གའི་རྩ་འདབ་བརྒྱད་ཀྱང་ཞར་ལས་འབྱུང་བ་ཡིན་ལ། ཕྱི་སྐོར་གྱི་འདབ་མ་བཅུ་ཡང་སྐྱེད་པ་ཡིན་ནོ། །འདབ་མ་བཅུ་ལ་ཐིག་ལེ་བཅུ་གནས་ཏེ། དེ་ནི་རྩ་བའི་རླུང་ལྔ་དང༌། མིག་ལ་སོགས་པ་ཡན་ལག་གི་རླུང་ལྔ་རྟེན་དང་བརྟེན་པར་བཅས་པ་ཡིན་ཏེ། རིམ་པ་ལྔ་པ་ལས། ལྔ་ཡི་བདག་ཉིད་བཅུ་མིང་ཅན། ། ཞེས་བྱ་བའི་དོན་ཡིན་ནོ། །དེའི་དབང་གིས་ཕྱི་རོལ་དུ་དབྱངས་ཡིག་བཅུ་གཉིས་ཀྱི་དབྱིབས་སུ་ཆགས་ཏེ། དེ་ཡང་ཕོ་རྟགས་ཀྱི་ཡི་གེ་ཐུང་ངུ་དྲུག་ཏུ་རླུང་ལྔ་རྒྱུས་པས་སྣ་བུག་གཡས་དང་འབྲེལ་བའི་རླུང་ལྔ་སྐྱེད་ལ། དེས་བཟུང་བའི་རྣམ་པར་རྟོག་པ་སྐྱེད་པར་བྱེད་དོ། །མོ་རྟགས་ཀྱི་ཡི་གེ་རིང་པོ་དྲུག་ཏུ། རླུང་ལྔ་རྒྱུས་པས་སྣ་བུག་གཡོན་པ་དང་འབྲེལ་བའི་རླུང་ལྔ་སྐྱེད་ལ། དེས་འཛིན་པར་བྱེད་པའི་རྣམ་པར་རྟོག་པ་སྐྱེད་པར་བྱེད་དོ། །དེ་རྣམས་ཀྱི་དབང་གིས་ནང་གི་ཕྱི་རོལ་གྱི་འདབ་མ་སུམ་ཅུ། ཡི་གེ་དང་བཅས་པ་སྐྱེད་དོ། །དེ་ཡང་སྡེ་ཚན་དྲུག་ཏུ་བྱས་ལ། ཀ་སྡེ་ལྔ་དང༌། ཙ་སྡེ་ལྔ་དང༌། ཊ་སྡེ་ལྔ་དང༌། ཏ་སྡེ་ལྔ་དང༌། པ་སྡེ་ལྔ་དང༌། སྦས་པའི་སྡེ་ལྔའོ། །དེ་ནི་ཤ་ཥ་ས་ཧ་ཀྵ་ཞེས་བྱའོ། །འདབ་མ་དེ་དག་ཀུན་གྱི་ཡི་གེ་ནི་ཤར་ནས་བཟུང་ནས་གཡོན་སྐོར་དུ་བཀོད་ནས་ཡོད་པ་ཡིན་ནོ། །དེ་ལྟ་བུའི་སྡེ་ཚན་དྲུག་པོ་དེ་དག་ནས་ཀྱང་རླུང་ལྔ་ལྔ་རྒྱུ་བ་ཡིན་ཏེ། སྡེ་ཚན་དྲུག་གི་དང་པོ་ཀ་དང༌། ཙ་ལ་སོགས་པ་དང་པོ་དྲུག་ནས་སའི་རླུང་རྒྱུ། ཁ་ལ་སོགས་པ་གཉིས་པ་དྲུག་ནས་ཆུའི་རླུང་རྒྱུ། ག་ལ་སོགས་པ་གསུམ་པ་དྲུག་ནས་མེའི་རླུང་རྒྱུ། གྷ་ལ་སོགས་པ་བཞི་པ་དྲུག་ནས་རླུང་གི་རླུང་རྒྱུ།

ང་ལ་སོགས་པ་

¡Ã ལྔ་པ་ ( ¡¶ ཞ ¡· - ལྔ་པ་ ) དྲུག་ནས་ནམ་མཁའི་རླུང་རྒྱུ་བ་ཡིན་ནོ། །རྩ་དང་རླུང་འདུས་པའི་དུས་སུ། ཡི་གེ་དྲུག་པོ་དེ་དག་ཐིག་ལེ་སྡེ་དྲུག་འགྱུར་བ་ཡིན་པས་ན། ཐིག་ལེ་སྟོང་པ་ཡི་གེ་དྲུག །ཅེས་བྱ་བའི་དོན་ཡང་ཡིན་ནོ། །དེ་དག་གི་དབང་གིས་འཁོར་ལོ་གོང་མ་རྣམས་ཀྱི་རྩ་མདུད་དང༌། རྩ་སུམ་ཅུ་རྩ་གཉིས་དང༌། རྩ་བརྒྱ་ཉི་ཤུ་དང༌། རྩ་ཕྲན་སྟོང་ཕྲག་བདུན་ཅུ་རྩ་གཉིས་ལ་སོགས་པ་རིམ་གྱིས་ཆགས་ནས་ལུས་ཟག་བཅས་སུ་སྐྱེད་པ་ཡིན་ནོ། །རླུང་དང་བྱང་ཆུབ་ཀྱི་སེམས་འདྲེས་ནས་གནས་ཀྱང་ནུས་པ་སོ་སོར་འབྱིན་པ་ཡིན་པས་ན། རྩ་ཐ་དད་ལ་བརྟེན་ནས་རླུང་ཐ་དད་ཀྱིས་སེམས་རྟོག་བཅས་སུ་བསྐྱེད་པ་ནི། རང་བཞིན་གཉུག་མའི་སེམས་དེ་བཞོན་བྱ་རླུང་གིས་ཁྱད་པར་དུ་བྱས་པས་རྟོག་བཅས་སུ་འགྲོ་སྟེ། འདི་ནི་རྣམ་ཤེས་བཞོན་པ་སྟེ། །ཞེས་གསུངས་པས་སོ། །དེ་ལྟ་བུའི་རླུང་ཡང་ལྟེ་བ་ན་གནས་པའི་དུས་ན། རྟོག་པའི་རྒྱུ་བ་མི་གསལ་བས་ས་བོན་ནམ་རྩ་བའི་ཚུལ་གྱིས་གནས་ལ། སྙིང་གར་སེམས་དང་ཆེར་འདྲེས་པས་ ¡Ã ཕྲ་བའི་ ( ¡¶ ཞ ¡·¡¶ ལུ ¡· རླངས་པའི་ ) ཚུལ་གྱིས་གནས་ཏེ། རིམ་ལྔ་ལས ༑ རླུང་རྣམས་ཕྲ་བའི་གཟུགས་ཀྱིས་ནི། །སེམས་དང་ཡང་དག་འདྲེས་གྱུར་ནས ༑ ༑ ཞེས་བྱ་བའི་དོན་ཡིན་ནོ། །རླུང་དེ་ཉིད་ལོངས་སྤྱོད་ཀྱི་འཁོར་ལོ་ནི། ཡོངས་སུ་སྨིན་པའི་ཚུལ་གྱིས་གནས་ནས། བརྡ་དང་ཐ་སྙད་ལ་སོགས་པ་ཐམས་ཅད་འདོགས་ཤིང་གནས་སོ། །དེས་སེམས་རྟོག་བཅས་སུ་སྐྱེད་པར་བྱེད་པ་ཡིན་ཏེ ༑ དེས་ན། དབང་པོའི་ལམ་ནས་བྱུང་ནས་ནི། །ཡུལ་རྣམས་ལ་ནི་དམིགས་པར་བྱེད། །ཅེས་རིམ་ལྔ་ལས་འབྱུང་བ་ཡིན་ནོ། །དེ་ལྟར་རླུང་དེ་དག་ཀྱང་རྩ་བ་ལྟ་བུའི་དུས་དང༌། ལོ་མའམ་རླངས་པ་ལྟ་བུའི་དུས་དང༌། འབྲས་བུ་ལྟ་བུ་ཞེས་བྱ་བའི་དུས་གསུམ་དུ་མིང་ཐོབ་པ་ཡིན་ནོ། །ཡང་ཡུལ་ཉི་ཤུ་རྩ་བཞི་རུ་མགོ་ཟུག་པ་དང་ ༑ ལོངས་སྤྱོད་པ་དང༌། ཐིམ་པ་གསུམ་གྱིས་གནས་རེ་རེ་ནས་དགུ་བརྒྱ་པ་ཕྲག་རེ་རེ་སྟེ།

དགུ་བརྒྱ་པ་ཕྲག་ཉི་ཤུ་རྩ་བཞིའི་ཚུལ་གྱིས་ཉི་ཁྲི་ཆིག་སྟོང་དགུ་བརྒྱ་རྒྱུ་བ་ཡིན་ཏེ། ¡Ã རིམ་པ་ ( ¡¶ ཞ ¡·¡¶ ལུ ¡· རིམ་ལྔ་ལས། དགུ་བརྒྱ་ ) དག་ཏུ་གང་བསྟན་པ ༑ ༑ ཞེས་བྱ་བའི་དོན་ཡིན་ནོ། །དེ་ལྟར་ན་ཐབས་ཀྱི་རྒྱུད་དང༌། ཤེས་རབ་ཀྱི་རྒྱུད་ཐམས་ཅད་དགོངས་པ་གཅིག་པའི་སྒོ་ནས་གཞི་འཁོར་བའི་གནས་ལུགས་ཐོས་བསམ་གྱིས་གཏན་ལ་དབབ་པའི་སྐབས་བསྟན་ཟིན་ཏོ།། །། ད་ནི་གཉིས་པ་ལམ་བསྒོམ་པ་རྣལ་འབྱོར་གྱི་གནད་ལ་གཉིས། དེ་ཁོ་ན་ཉིད་རིམ་གྱིས་སྟོན་པ་དང༌། དངོས་སུ་སྟོན་པའོ། །དང་པོ་ལ་གསུམ། རབ་ཚེ་འདི་ལ་འགྲུབ་པ་དང༌། འབྲིང་བར་དོ་དང༌། ཐ་མ་མཐོ་རིས་ཀྱི་གནད་ཀྱིས་སོ། ། དང་པོ་ལ་གཉིས། རྣལ་འབྱོར་གྱི་ལམ་ལ་དགའ་བ་དང༌། ཕོ་ཉའི་ལམ་ལ་དགའ་བའོ ༑ ༑ དང་པོ་ལ་གསུམ། སྔོན་དུ་རླུང་སྦྱང་བ་དང༌། དེ་ནས་རང་ལྷག་པར་གནས་པའི་རིམ་པ་དང༌། མཐར་དབུ་མ་ཁ་དབྱེ་བའི་མན་ངག་ཙཎྜཱ་ལཱིའི་རྣལ་འབྱོར་དངོས་སོ། །དེ་ལ་དང་པོ་ནི་ཉིན་ཞག་རེ་རེ་ལ་ཐུན་ཆུང་ངུ་སུམ་ཅུ་ཐམ་པ་བྱས་ཏེ། རབ་ཞག་གསུམ། འབྲིང་ཞག་བདུན། ཐ་མས་ ( ¡¶ ཞ ¡· མ་ ) ཟླ་བ་ཕྱེད་དུ་བསྒོམ་སྟེ། དེ་ཡང་རླུང་ནོན་པ་དང་མ་ནོན་པའི་བྱེ་བྲག་གིས་རབ་འབྲིང་གསུམ་དུ་འགྱུར་རོ། །དེ་ལ་བསམ་གཏན་བསྒོམ་པའི་རྣལ་འབྱོར་པས། བསམ་གཏན་གྱི་ཁང་པ་དབེན་པར་ཁ་ཟས་ཆ་སྙོམས། ལུས་སྐྱིལ་ཀྲུང་བཅའ། ལག་པ་མཉམ་གཞག་གི་ཕྱག་རྒྱས་ལྟེ་བའི་ཐད་ནས་ཚུར་མནན། མིག་གི་སྙིང་ག་མཐོང་བར་བྱ། ཚིགས་པ་དྲང་པོར་བསྲངས་ཏེ། དེ་ནི་ལུས་ཀྱི་འཕྲུལ་འཁོར་རོ། །དེ་ནས་ཚོམ་ངམ་སྔགས་ཀྱིས་སྲུང་བའི་འཁོར་ལོ་བསྒོམ། བླ་མའི་ཆག་ ( ¡¶ ཞ ¡· ཕྱག་ ) སྤྱི་བོར་བསྒོམ་ལ། བླ་མ་ལ་གུས་འདུད་དྲག་པོ་བྱས། དེ་ནས་རང་ལྷའི་ང་རྒྱལ་བསྒོམ། གོ་ཆ་ ( ¡¶ ཞ ¡·¡¶ ལུ ¡· + གསུམ་ ) བཅིངས། དེ་ ¡Ã ནས་ ( ¡¶ ཞ ¡· དག་ནི་ ) ཐམས་ཅད་ཀྱི་སྔཽན་དུ་འགྲོ་བའོ། །དེ་ནས་རླུང་རིམ་གྱིས་སྦྱང་བའི་ཕྱིར། ཉིན་མོ་གསུམ། མཚན་མོ་གསུམ་དུ་བཅད་པའི་རེ་རེ་ལ་ཐུན་ཆུང་ལྔ་ལྔར་བཅད་ལ་བསྒོམ་མོ།

།དེ་ཡང་ལྟེ་བའི་ནང་སྐཽར་གྱི་འདབ་མ་ལྔ་ལ། རྩ་ཡིག་ལྔ་གནས་ལ། དེ་ལ་ཐིག་ལེ་ཁ་དོག་ལྔར་གསལ་ཏེ། དབུས་སུ་ནམ་མཁའི་རང་བཞིན་ཐིག་ལེ་སྔོན་པོ། ལྷོར་སའི་རང་བཞིན་སེར་པོ། ནུབ་ཏུ་ཆུའི་རང་བཞིན་དཀར་པོ། བྱང་དུ་མེའི་རང་བཞིན་དམར་པོ། མདུན་དུ་རླུང་གི་རང་བཞིན་ལྗང་གུ་བསྒོམ། ཡང་ན་ནུབ་ཏུ་ཆུ་སྔོན་པོ། དབུས་སུ་ནམ་མཁའ་དཀར་པོ་བསྒོམ་ཞེས་ཀྱང་གསུང༌། དེ་ནས་དབུས་ཀྱི་ཐིག་ལེ་དེ་ལས། དེ་དང་མཐུན་པའི་ཁ་དོག་སྤོས་ཀྱི་དུད་པ་ལྟ་བུ་ཕྲ་མོ་བྱུང་ནས་སྣ་བུག་ནས་འཐོན་ཏེ། ཅི་རིགས་པར་ཕར་སོང་ངོ༌། །ནང་དུ་འཇུག་ཙ་ན་ཐིག་ལེ་འདི་ཉིད་ལ་བསྟིམ་པའི་ཚུལ་གྱིས། ཅི་བདེ་བས་དབུགས་ལན་བདུན་ཙམ་རྒྱུར་གཞུག དེ་ནས་རླུང་དབུས་ཀྱི་ཐིག་ལེ་ལ་བསྟིམ་ལ། ཤེས་པའང་དེ་ཉིད་ལ་གཏད་ལ་རླུང་ཁ་སྦྱར་ཏེ། ལག་པ་གཡོན་པས་ལྟེ་བ་ཉིད་དུ་མནན། གཡས་པས་པུས་མོ་ལ་བསྐོར་བ་ལན་གཅིག་བྱ། སེ་གོལ་གཅིག་གཏོགས། དེ་ནས་རླུང་ཕྱིར་བཏང་སྟེ། དེ་ལྟ་བུ་བརྒྱ་ལ་སོགས་པ་བྱེད་སྙིང་འདོད་ཚད་བྱས་ལ་ཐུན་ཆུང་དང་པོ་སོང་བ་དང༌། ཆང་ལ་སོགས་པ་ཁ་ཟས་ཀྱི་བྱ་བ་ཅུང་ཟད་ཅིག་བྱས་ལ། སྟན་ལས་མི་ལྡང་བར་ངལ་བསོ་སྟེ་ཐུན་ཆུང་དང་པོའོ། །དེ་ནས་ཐུན་ཆུང་གཉིས་པ་ལའང་དབུགས་ ( ¡¶ ཞ ¡· + ལན་ ) བདུན་ཅི་བདེར་རྒྱུར་གཞུག་ལ། པུས་མོ་ལ་བསྐོར་བ་གཉིས་དང༌། སེ་གོལ་གཉིས་ཀྱི་བར་དུ་བསྣན་ཏེ་དེ་ལྟ་བུ་ཅི་རིགས་པ་ཅིག་བསྒཽམས་ལ་ཡང་ངལ་གསོ། དེ་བཞིན་དུ་ཐུན་ཆུང་གསུམ་པ་ལ་ཡང༌། སེ་གོལ་དང་བསྐོར་བ་གསུམ་དང༌། བཞི་པ་ལ་བཞི། ལྔ་པ་ལ་ལྔའི་བར་དུ་བསྣན། དེས་ཉིན་མོའི་སུམ་ཆ་ཚར་ནས། ཚོམ་ངམ་སྔགས་ཀྱིས་བསྲུངས་ལ་ཁམས་གསང་བའི་ཕྱིར་ཅི་བདེ་བའི་སྤྱོད་ལམ་བྱའོ། །དེ་ནས་ཡང་གུང་གི་ཐུན་ཆུང་ལྔ་ལ་སྔར་གྱི་སྟེང་དུ་བསྐོར་བ་དང་སེ་གོལ་རེ་རེས་མང་དུ་བསྣན་ཏེ་ཐུན་དང་པོ་ལ་དྲུགགཉིས་པ་ལ་བདུན། གསུམ་པ་ལ་བརྒྱད། བཞི་པ་ལ་དགུ། ཐུན་ཆུང་ཐ་མ་ལ་བཅུར་འགྱུར་རོ། །དེ་ནས་ཡང་ཁམས་བསང་ཞིང་སྤྱོད་ལམ་བྱས་ལ།

དགོང་མོའི་ཐུན་ཆུང་ ¡Ã ལྔ་ལའང་བསྐོར་བ་དང༌། སེ་གོལ་རེ་རེས་མང་དུ་བསྣན་ཏེ། ཐུན་ ( ¡¶ ཞ ¡·¡¶ ལུ ¡· - ལྔ་ལའང་་་་་་་ཏེ། ཐུན་ ) དང་པོ་ལ་བཅུ་གཅིག གཉིས་པ་ལ་བཅུ་གཉིས། གསུམ་པ་ལ་བཅུ་གསུམ། བཞི་པ་ལ་བཅུ་བཞི། ཐུན་ཆུང་ཐ་མ་ལ་བཅོ་ལྔར་འགྱུར་རོ། །དེ་བཞིན་དུ་མཚན་མོའི་ཐུན་གསུམ་ལ། ཐུན་ཆུང་བཅོ་ལྔར་བྱས་པའི་སྲོད་ཀྱི་ཐུན་ཆུང་དང་པོ་ལ་གཅིག་བསྣན་པས་བཅུ་དྲུག དེ་བཞིན་དུ་རེ་རེ་བསྣན་པའི་ཐོ་རངས་ཀྱི་ཐུན་ཆུང་ཐ་མ་ལ་བསྐོར་བ་དང་སེ་གོལ་སུམ་ཅུའི་བར་དུ་བསྣན། རྩུབ་མོ་འདི་ལ་ཡང་བསྐོར་བ་རེ་དང་སེ་གོལ་རེ་སྤེལ་མར་བྱས་ན་ཅུང་ཟད་འཇམ་ལ ༑ བསྐོར་བ་རྣམས་ཕྱོགས་གཅིག སེ་གོལ་རྣམས་ཀྱང་ཕྱོགས་གཅིག་ཏུ་བྱས་ན་རྩུབ་བོ། །དེ་བཞིན་དུ་ཞག་རེ་རེའི་ཐུན་ཆུང་སུམ་ཅུ་ལ། བསྐོར་བ་དང་སེ་གོལ་སུམ་ཅུ་ ¡Ã སུམ་ཅུ་ ( ¡¶ ཞ ¡· - སུམ་ཅུ་ ) བསྣན་པས་གང་ཟག་རབ་ཞག་གསུམ་ན་མེའི་ནུས་པ་རྙེད་ནས། ཐུན་ཐ་མ་ལ་བསྐོར་བ་དང་སེ་གོལ་དགུ་བཅུར་འགྱུར་ལ། འབྲིང་ཞག་བདུན་གྱིས་མེ་ཡི་ནུས་པ་རྙེད་ནས། བདུན་གྱི་ཐོ་རངས་ཀྱི་ཐུན་ཆུང་ཐ་མ་ལ་སེ་གོལ་དང་བསྐོར་བ་ཉིས་བརྒྱ་བཅུར་འགྱུར་རོ། །ཐ་མ་ལ་ཟླ་བ་ཕྱེད་ཀྱི་ ¡Ã མེའི་ ( ¡¶ ཞ ¡· - མེའི་ ) ནུས་པ་རྙེད་ནས་ཞག་བཅོ་ལྔའི་ཐོ་རངས་ཀྱི་ཐུན་ཆུང་ཐ་མ་ལ ༑ དབུགས་མནན་པ་གཅིག་ལ་པུས་མོ་ལ་བསྐོར་བ་བཞི་བརྒྱ་ལྔ་བཅུ་དང༌། སེ་གོལ་ཡང་དེ་སྙེད་ཀྱི་གྲངས་སུ་འགྱུར་རོ། །དེ་ལྟར་མ་ནོན་ན་ཉི་མ་དང་པོའི་ཐུན་ཆུང་ལྔ་ཆར་ལ། བསྐོར་བ་ ( ¡¶ ཞ ¡·¡¶ ལུ ¡· + གཅིག་ ) དང་སེ་གོལ་གཅིག ཐུན་ཆུང་བར་པ་ལྔ་ཀ་ལ་བསྐོར་བ་གཉིས་དང་སེ་གོལ་གཉིས་བསྣན་པས་ཞག་གཅིག་གི་ཐོ་རངས་ཀྱི་ཐུན་ཆུང་ཐ་མ་ལ། བསྐོར་བ་དྲུག་དང་སེ་གོལ་དྲུག་ཏུ་འགྱུར་རོ། །དེ་ལྟར་ཞག་རེ་ལ་དྲུག་དྲུག་བསྣན་ཅིང་སྦྱངས་པས། ཞག་བཅོ་ལྔའི་ཐུན་ཆུང་ཐ་མ་ལ་དགུ་བཅུར་འགྱུར་བ་ཡིན་ནོ། །དེ་ལྟར་ཡང་མནོན་ན་ཞག་གཅིག་གི་ཐུན་ཆུང་སུམ་ཅུ་པོ་ཀུན་ལ་བསྐོར་བ་

( ¡¶ ཞ ¡·¡¶ ལུ ¡· + གཅིག་ ) དང་སེ་གོལ་གཅིག་ཏུ་བསྣན། དེ་བཞིན་དུ་ཞག་རེ་ལ་རེ་རེ་བསྣན་ཅིང་བསྒོམས་པས། ཞག་བཅོ་ལྔ་ན་བསྐོར་བ་བཅོ་ལྔ་དང་སེ་གོལ་བཅོ་ལྔའི་བར་དུ་འགྱུར་བ་ཡིན་ནོ། །ཡང་ཤིན་ཏུ་རྩུབས་པའི་ལུགས་བྱེད་ན། གཞན་ཐམས་ཅད་སྔ་མ་དང་འདྲ་བ་ལས། རླུང་ནོན་པའི་དུས་གཅིག་ཅེས་བྱ་བའི་ཚད་ནི་པུས་མོ་ལ་བསྐོར་བ་གསུམ་དང་སེ་གོལ་གསུམ་བསྡོམས་པ་ལ་གཅིག་ཅེས་བྱ་སྟེ། ཁམས་དང་སྦྱར་ལ་སྔ་དྲོའི་ཐུན་ལྔ་ཀ་ལ་དེ་ལྟ་བུ་ལྔ། ཉིན་ཕྱཻད་ཀྱི་ཐུན་ཆུང་ལྔ་ལ་རེ་རེ་བསྣན་པས་གཉིས་གཉིས་སུ་བྱས་ཏེ་ཐུན་ཆུང་ཐ་མ་ལ་བཅུ། དགོང་མོ་གསུམ་ ¡Ã བྱ་ ( ¡¶ ཞ ¡·¡¶ ལུ ¡· གསུམ་དུ་བྱས་ ) སྟེ། ཐུན་ཆུང་ཐ་མ་ལ་བཅོ་ལྔ་དེ་བཞིན་དུ་བསྒྲེས་ལ། ཞག་གསུམ་མམ། ལྔའམ། བདུན་ནམ། བཅོ་ལྔར་བསྒོམ་པར་བྱའོ། །དེ་ལྟར་བསྒོམས་པས་ས་ཆུ་གཉིས་ཀྱི་སྟོབས་འབྲི། མེ་རླུང་གཉིས་ཀྱི་སྟོབས་སྐྱེས་ནས། རླུང་ཆ་མཉམ་པར་འགྱུར་ཏེ། དང་པོ་ལུས་ལ་དྲོད་འབྱུང༌། འཁྱག་སྲན་ཆེ། ལྕེ་སྐམ། སྐོམ་དད་ཆེ། ཆགས་པ་སྐྱེས་ཏེ། མེ་རླུང་ནུས་པ་སྐྱེས་པའི་རྟགས་ཡིན་ནོ། །དེ་ལྟ་བུའི་ཡོན་ཏན་སྐྱེས་པ་ལ་གང་ཟག་རབ་འབྲིང་གསུམ་ལ་ཡུན་རིང་ཐུང་ལས་དངོས་གཞི་ལ་ཁྱད་པར་མེད་དོ། །དེ་ནས་སྤྱི་དོན་གཉིས་པར་རང་ལྷག་པར་གནས་པའི་རིམ་པ་ནི། རྐང་པ་གཉིས་ཀྱིས་སྐྱིལ་ཀྲུང་དམ་དུ་བཅའ། ལག་པ་གཉིས་མཉམ་གཞག་གི་ཕྱག་རྒྱ་ལྟེ་བར་བཅའ ༑ མིག་སྣ་རྩེར་དབབ། ཨོས་ ( ¡¶ ཞ ¡· ཀོས་ ) ཀོས་བྲང་མནན་དེ་ནས་ལྟེ་བའི་གནས་སུ་ཐིག་ལེ་དམར་པོ་གཅིག་བསྒོམ། ཡར་རྩེ་སྤྱི་བཙུག་ཏུ་ཧྃ་བསྒོམ། དེ་གཉིས་རྩ་དབུ་མ་ཁ་དོག་དམར་པོ་ཤིན་ཏུ་ཆ་ཕྲ་བས་ཟུང་སྦྲེལ། གཡས་གཡོན་གྱི་རོ་རྐྱང་གཉིས་ཀྱང་མ་སྣ་ཐིག་ལེ་ལ་གཏད་ལ་ཡ་རྩེ་སྦ་གུག་བཞིན་དུ་སྣ་བུག་གཉིས་སུ་ཟུག་པར་བསམ། དེ་ནས་རྐང་མཐིལ་རླུང་གི་འཁོར་ལོ་གཉིས་ནས་རླུང་ལངས། སུམ་མདོར་འཕྲད་འོག་རླུང་ཕྱེ་བཙུམ་བྱས་པས། ལྟེ་བའི་ཨྃ་ལས་འོད་འཕྲོས། རྩ་གཡས་གཡོན་གཉིས་ནས་སོང་ནས།

ལྟག་པའི་རླུང་ལ་ཕོགཧྃ་གི་ཀླད་ཀོར་ནས་མེ་རླུང་ཐུར་ལ་སོང་སྟེ། དེའི་དུས་སུ་དབུགས་ལན་གསུམ་ནང་དུ་རྔུབས་པས་སྟེང་རླུང་རང་དགགས་སུ་འགྲོ། སེམས་ཀྱིས་གཡས་གཡོན་གྱི་རྩ་གཉིས་པོ་ནས་མེ་རླུང་བཞུགས་ནས་ལྟེ་བའི་ཨྃ་ལ། སྦུད་པ་འབུད་པ་བཞིན་བུད་ཅིང་རླུང་རན་ཚད་དུ་མནན། ཨྃ་གི་སྟེང་ལ་ཐིག་ལེ་མུ་ཏིག་གི་རྡོག་མ་ལྟ་བུ་ལས་མེ་རླུང་དྲག་ཏུ་འབར་བར་བསམ་མོ། །དེའི་དུས་སུ་མ་བདེ་ན་ ( ¡¶ ཞ ¡· + རླུང་ ) སྣ་བུག་གཉིས་ནས་རླུང་དངོས་སུ་དལ་བུས་བཏང་ཞིང་མིག་གཉིས་སྟེང་དུ་བཟློག སེམས་ཀྱིས་དབང་པོའི་སྒོ་ཐམས་ཅད་ནས་རླུང་ཕྱིར་བུན་གྱིས་འགྲོ་བར་བསམ། དེ་ལྟར་ཐུན་ཚད་དང་ཐུན་གྲངས་ལ་ངེས་པ་མེད་པར་བྱས་ནས་བསྒོམས་པས་རྟགས་འབྱུང་སྟེ། དང་པོ་ལྟེ་བའི་གནས་སུ་དྲོད་འབྱུང༌། དེ་ནས་ལུས་ཐམས་ཅད་ལ་དྲོད་ཆེར་སྐྱེ་སྟེ། ཉེ་འཁོར་ཐམས་ཅད་ཚ་འུབ་འུབ་བྱེད་པ་འབྱུང༌། དེ་ཙམ་ལ་ཐ་མལ་པའི་བུད་མེད་ཀྱྀ་བདེ་བ་ལ་ཇི་སྙམ་ཡང་མི་བྱེད་པའི་བདེ་བ་འབྱུང་སྟེ། དེའི་ཚེ་རླུང་ལུས་ལ་ཞུགས་པའི་དུས་ཞེས་བྱ། དེ་ནས་ལུས་ཤིང་བལ་གྱི་གཟེགས་མ་ལྟར་ཡང་བ་དང༌། སེམས་ལ་སངས་རྒྱས་ཀྱི་ཆོས་ཀྱི་སྐུའི་ཡེ་ཤེས་ཞེས་བྱ་བ་འདི་ཉིད་ཡིན་སྙམ་པའི་བདེ་བ་ཆེར་སྐྱེས་ཏེ། དེའི་ཚེ་རླུང་སེམས་ལ་ཚུད་པའི་དུས་ཞེས་བྱ། དེ་ནས་བདེ་མི་བདེའམ་སྟོང་མི་སྟོང་ལ་སོགས་པ་ཐམས་ཅད་ལས་འདས་པའི་ཉམས་སྐྱེ་ཞིང༌། ལུས་ཐམས་ཅད་ཀྱང་རྩ་དབུ་མ་ལ་འཇུག་པ་སྙམ་བྱེད ༑ ¡Ã རྩ་གཡས་གཡོན་གཉིས་ཀྱང་དབུ་མར་འཇུག་པ་སྙམ་བྱེད་པ་འབྱུང་སྟེ། ( ¡¶ ལུ ¡· - རྩ་གཡས་་་་་་་འབྱུང་སྟེ། ) དེའི་ཚེ་རླུང་རྩ་ལ་ཚུད་པའི་དུས་ཞེས་བྱ། དེ་གསུམ་ཡང་དང་པོ་ནི་ཚོར་བ་བདེ་བ། གཉིས་པ་ནི་མི་རྟོག་པའི་བདེ་བ། གསུམ་པ་ནི་མཚོན་བྱེད་དཔེའི་ཡེ་ཤེས་ཞེས་བྱ་སྟེ། དེ་ཙམ་ན་དབུ་མ་ཁ་ཕྱེད་དུ་རུང་ ( ¡¶ ཞ ¡· ཉེ་ ) བར་སོང་བ་ཡིན་ཀྱང༌། དེ་ཀ་ལྟར་བསྒོམས་པས་གཡས་གཡོན་གཉིས་ཀྱི་རླུང་དགག་པའི་སྟོབས་ཀྱིས།

སྐབས་སྐབས་སུ་མཉམ་གཞག་ལ་ཤེས་པ་དམིགས་པ་གང་ལ་གཏད་པ་གསལ་བར་མཐོང་ཞིང༌། རྗེས་ལ་སྣང་བ་ཐམས་ཅད་ལ་བལྟས་ཙམ་ན། དུ་བ་ལ་སོགས་པའི་རྟགས་བཅུ་མཐོང་བར་འགྱུར་ཏེ། དང་པོ་དུ་བ་ལྟ་བུ་དང༌། གཉིས་པ་སྨིག་རྒྱུ་ལྟ་བུ་དང༌། གསུམ་པ་སྲིན་བུ་མེ་ཁྱེར་ལྟ་བུ་དང༌། བཞི་པ་མར་མེ་ལྟ་བུ་དང༌། ལྔ་པ་འོད་འབར་བ་ཆེན་པོ་དང༌། དྲུག་པ་ཟླ་བ་དང༌། བདུན་པ་ཉི་མ་དང༌། བརྒྱད་པ་རྒྱུ་སྐར་གྱི་སྣང་བ་དང༌། དགུ་པ་རཱ་ཧུ་ལ་སྟེ་སྨད་མེད་པའི་ཟླ་བ་ནག་པོའམ། འཇིགས་སུ་རུང་བའི་གཟུགས་མཐོང་བ་དང༌། བཅུ་པ་ལ་རི་མོ་ནག་པོ་སྟེ། ནམ་མཁའ་ལ་ཐིག་བཏབ་པ་ལྟ་བུ་འབྱུང་སྟེ། དེ་དག་ནི་རྟགས་བཅུའོ། །རི་མོ་ནག་པོར་བྱུང་བའི་ཚེ་གཡས་གཡོན་གྱི་རླུང་ལྔ་ཡང་དབུ་མར་འདུ་ལ། དབུ་མ་ཉིད་ཀྱང་ཤེལ་ ¡Ã ལ་སྐུད་པའི་ ( ¡¶ ཞ ¡·¡¶ ལུ ¡· སྐུད་དམར་ལ་རྒྱུས་པ་ལྟ་བུའི་ ) གཟུགས་བརྙན་སྣང་བ་བཞིན་བྲེང་ངེ་མཐོང་བ་འབྱུང་ལ། དེའི་མཐར་ཐིག་ལེར་མེ་འབར་ནས་ ( ¡¶ ལུ ¡· + མགྲིན་པ་དང་ ) སྨིན་མཚམས་ཀྱི་བར་དུ། མེ་དངོས་སུ་འབར་བ་སྙམ་བྱེད་པ་འབྱུང་ལ། དེ་ཙམ་ན་དབུ་མ་ཁ་དབྱེ་རན་པ་ཡིན་ནོ། ། དེའི་ཚེ་ལྟེ་བའི་ཨ་ཤད་ལྟ་བུ་ངོ་བོ་ཉིད་ཀྱིས་གཡོན་ནས་དབུ་མ་འབྱེ་བར་ཡང་བྱེད་དོ། །ཞེས་ཀྱང་གསུང་ངོ༌། །རྣལ་འབྱོར་པ་བརྩོན་འགྲུས་རབ་ཀྱིས་ཚེ་འདི་ལ་དབུ་མ་ཁ་འབྱེད་པའི་གདམས་ངག་བསྒོམས་པས་རླུང་ ( ¡¶ ཞ ¡· + སེམས་ ) དབུ་མར་འདུས་པས་ཕྱག་རྒྱ་ཆེན་པོ་རྟོགས་པར་འགྱུར་རོ། །འབྲིང་ཚེ་འདི་ཉིད་ལ་རྟགས་ཐམས་ཅད་རྫོགས་པར་མ་བྱུང་ཡང་རྟགས་ཅི་རིགས་པ་ཐོབ་པ་ལ་བརྟེན་ནས། འཆི་ཀའི་རླུང་འདུ་བས་རྐྱེན་བྱས་ནས་འཆི་ཀའམ་བར་དོར་ཕྱག་རྒྱ་ཆེན་པོ་རྟོགས་པར་འགྱུར་བ་ཡིན་ནོ། ། ¡Ã ཐ་མ་དྲོད་ཙམ་སྐྱེས་ཤིང་དུ་བ་ལ་སོགས་པའི་རྟགས་མ་མཐོང་ཡང་ཏིང་ངེ་འཛིན་དང་མ་བྲལ་ན། མཐོ་རིས་ཀྱི་གནད་ལ་བརྟེན་ནས་རྐྱེན་བྱས་ནས་སྐྱེ་གནས་སུ་ལུས་འགྲུབ་པའི་དུས་སུ་རླུང་འདུས་པའི་བདག་པོའི་རྐྱེན་བྱས།

སྐྱེ་གནས་ཕྱག་རྒྱ་ཆེན་པོ་ཐོབ་པར་འགྱུར་བ་ཡིན་ནོ། ། ( ¡¶ ལུ ¡· - ཐ་མ་་་་་་་ཡིན་ནོ། ། ) རང་ལྷག་པར་གནས་པའི་དམིགས་པའི་རིམ་པའོ། །དེ་ནས་གསུམ་པ་དབུ་མ་ཁ་དབྱེ་བའི་མན་ངག་ཙཎྜཱ་ལཱི་རྣལ་འབྱོར་དངོས་ནི། ལུས་སྔར་བས་ཀྱང་སྐྱིལ་ཀྲུང་དམ་དུ་བཅའ། རོ་སྟོད་དགྱེ་བར་བྱའོ། །མཉམ་གཞག་གི་ཕྱག་རྒྱ་བྱ། མིག་སྣ་རྩེར་དབབ། སྲུང་བའི་འཁོར་ལོ་དང་ལྷ་དྲན་པ་ལ་སོགས་པ་ཐམས་ཅད་སྔ་མ་དང་འདྲ་བར་བྱས་ལ། དེ་ནས་བསྒོམ་པ་ལམ་གྱི་འཁོར་ལོ་ལྟེ་བར་བསྒོམ་པ་ནི། ནང་སྐོར་འདབ་མ་བརྒྱད་ལ། ཨ་ཀ་ཙ་ཊ་ཏ་པ་ཡ་ཤ་བརྒྱད་གཡོན་སྐོར་དུ་དགོད ༑ དབུས་སུ་ཡི་གེ་ཨྃ་ ( ¡¶ ལུ ¡· བཾ་ ) བསམ། ཕྱི་སྐོར་འདབ་མ་ལྔ་བཅུ་རྩ་དྲུག་ལ་ཀཱ་ལི་སུམ་ཅུ་སོ་བཞི། ཨ་ཨི་ཨུ་ཨེ་ཨོ་ཨཾ། དྲུག་ཨཱ་ལི་བཅུ་དྲུག་དང་བཅས་པ་གཡོན་སྐོར་དུ་བསམ་མོ། །དེ་ལ་སྤྱི་གཙུག་གི་ཧྃ་དང༌། ལྟེ་བའི་ཨྃ་རྩ་དབུ་མ་ཁ་དོག་དམར་པོ་ཤིན་ཏུ་ཆ་ཕྲ་བ་གཅིག་གིས་གཟུང་སྦྲེལ་བར་བསྒོམ། རྐང་པ་གཉིས་ཅུང་ཟད་བསྐྱོད་ ( ¡¶ ཞ ¡·¡¶ ལུ ¡· + པ་སྟེ་སོར་མོ་རྣམས་དྲག་ཏུ་བསྐུམ་ཞིང་ཡང་བརྐྱང་བསྐུམ་མང་དུ་བྱ་

) ཅིང་རླུང་བསྐུམས་པས་སེམས་ཀྱིས་རྐང་མཐིལ་དང༌། འོག་སྒོའི་རླུང་གྀས་ལྟེ་བའི་ཨྃ་འབར། ཨྃ་གི་ཀླད་ཀོར་གྱི་གསེབ་ནས་ཡི་གེ་ཀྵུྃ་གི་དབྱིབས་སུ་གནས་པ་དེ་ཐ་མལ་པའི་གཏུམ་མོ་ཞེས་བྱ་སྟེ། ཁ་དོག་དམར་ལ་རེག་བྱ་ཚ་བ། དེ་དབུ་མ་ནས་ཡར་འབར་ནས་སྙིང་ག་ན་ཡར་སླེབ། ཡང་སྣ་བུག་གཉིས་ཀྱི་རླུང་ནང་དུ་རྔུབས་པས། རྐྱེན་བྱས་པས་ལྟག་པ་དང་དཔྲལ་བའི་རླུང་གྀས་སྤྱི་གཙུག་གི་ཧྃ་གི་གསེབ་ན་གནས་པའི་ཀྵཱུྃ་གི་མེ་འོད་ཀྱི་གཏུམ་མོ་ཞེས་བྱ་བ། དབུ་མ་ན་མར་ཐུར་ལ་འབར་ནས་དབུ་མའི་ནང་དུ་མས་ཡར་འབར་བའི་མེ་དང༌། ཡས་ནས་མར་འབར་བའི་མེ་གཉིས་སྙིང་གའི་གནས་སུ་ཕྲུག་ཆིལ་ཆིལ་འཐབ་པར་བསམ ༑ སྟེང་འོག་གི་རླུང་ཁ་སྦྱར། ལུས་ཅུང་ཟད་བསྒུལ་ཞིང་བསྒོམ། དེས་དྲོད་ལ་སོགས་པ་ཧ་ཅང་ཆེས་ན་དེ་བས་ཀློད་ལ་བསྒོམ། དེ་ལྟར་བསྒོམས་པས་དང་པོ་དྲོད་འབྱུང༌། དེ་ནས་ཚོར་བ་བདེ་བ་སྐྱེ། དེ་ནས་མི་རྟོག་པའི་བདེ་བ་སྐྱེ། དེ་ནས་མཚོན་བྱེད་དཔེའི་ཡེ་ཤེས་རྣམས་ཉམས་སུ་མྱོང་བ་སྐྱེ། ཐུན་གྲངས་ཀྱི་དང་པོ་ཐུན་དྲུག་ཏུ་བྱ། དེ་ནས་བཞིར་དབྲྀ། དེ་ནས་གཉིས་སུ། དེ་ནས་ཐུན་རེ་རེ། དེ་ནས་ལུས་ཀྱི་སྤྱོད་ལམ་མ་ཞིག་པ་ཙམ་གྱིས་ཀྱང་རྟགས་འབྱུང་ངོ༌། །དེ་ནས་དབུ་མ་ཁ་དབྱེ་བ་དངོས་ནི། ཨྃ་ལས་མས་ཡར་མེ་འབར་བ་རྒྱུན་མི་འཆད། ཡས་མར་འབར་བ་དེ་འཛག་པར་བསྒྱུར་ལ། ཧྃ་ལས་བྱང་ཆུབ་ཀྱི་སེམས་འཛག་པ་རྒྱུན་མི་འཆད་པར་བསྒོམ། དེའི་སྟོབས་ཀྱིས་དབུ་མ་ཁ་བྱེ་ནས་རླུང་སེམས་ཐམས་ཅད་དབུ་མར་ཐིམ་སྟེ་རོ་གཅིག་ཏུ་གྱུར་ནས། ལུས་ཟག་མེད། སེམས་རྟོག་མེད། སྐུ་དང་ཡེ་ཤེས་ཟུང་དུ་ཆུད་པར་འགྱུར་རོ། །འདིའི་ལུགས་ཀྱི་ཕྱག་རྒྱའི་རྣལ་འབྱོར་མི་དགོས་པར་འབྲས་བུ་འབྱུང་བར་བཞེད་དོ། །རྣལ་འབྱོར་གྱི་ལམ་ལ་དགའ་བ་བསྟན་ཟིན་ཏོ།། །།ཕོ་ཉའི་ལམ་ལ་དགའ་བ་བསྒོམ་པར་འདོད་ན། སྦྱོར་བ་དང༌། དངོས་གཞི་དང༌། རྗེས་དང་གསུམ་མོ། །དང་པོ་ནི་ལུས་སྐྱིལ་ཀྲུང་བཅའ།

ཤེས་པ་ལྟེ་བར་གཏད། ཁ་ཟས་དང་སྤྱོད་ལམ་གྱི་ལྕག་གིས་བསྐུལ་ཞིང༌། ཐུན་མོང་གི་འཇམ་རླུང་ཉིན་ཞག་བཅོ་ལྔར་སྦྱང་བར་བྱ་སྟེ། དེ་ཡང་ཉི་མ་དང་པོ་ཐུན་ཆུང་ལྔ་ལ ༑ བསྐོར་བ་དང་སེ་གོལ་ལན་གཅིག་བྱ། ཐུན་བར་པ་ལྔ་ལ་གཉིས། ཐུན་ཐ་མ་ལྔ་ལ་གསུམ། སྲོད་ལ་བཞི། ནམ་གུང་ལ་ལྔ། ཐོ་རངས་ལ་དྲུག ཡང་ཉི་མ་གཉིས་པའི་ཐུན་ཆུང་ ( ¡¶ ཞ ¡·¡¶ ལུ ¡· - ཆུང་ ) དང་པོ་ལ་བསྐོར་བ་དང་སེ་གོལ་གཉིས། དེ་ནས་རེ་རེ་སྤེལ་ལ་སྔ་མ་བཞིན་བྱ་ཞིང་ཉི་མ་གསུམ་པ་ལ་བསྐོར་བ་དང་སེ་གོལ་གསུམ། བཞི་པ་ལ་བཞི། ལྔ་པ་ལ་ལྔ། དྲུག་པ་ལ་དྲུག ཉི་མ་བདུན་པ་ལ་བདུན ༑ དེ་ལྟར་ཉིན་ཞག་བཅུ་བཞིའོ། །ཉིན་ཞག་བཅོ་ལྔའི་ཐུན་དང་པོ་ལ་བསྐོར་བ་དང་སེ་གོལ་བརྒྱད། བར་པ་ལ་དགུ། ཕྱི་དྲོའི་ཆ་ལ་བཅུས་སྦྱང་ངོ༌། །དེ་ནས་དངོས་སམ་ཡེ་ཤེས་ཀྱི་ཕྱག་རྒྱ་མདུན་དུ་བསམ་ལ། ཉིན་ཞག་གསུམ་དུ་སྐཻད་པ་ཕྲ་བ་ལ་སོགས་པའི་གཟུགས་ལ་བལྟ་ཞིང་རླུང་སྦྱངས། ཉིན་ཞག་གསུམ་དུ་འཁྲིག་པའི་གཏམ་ལ་སོགས་པ་སྒྲ་ལ་བསླབ་ཅིང་རླུང་སྦྱང༌། ཉིན་ཞག་གསུམ་དུ་གླ་རྩི་ལ་སོགས་པའི་དྲི་ལ་བསླབ་ཅིང་རླུང་སྦྱང༌། ཉིན་ཞག་གསུམ་དུ་མ་མཆུའི་སྦྲང་རྩི་གཞིབ་པ་ལ་སོགས་པའི་རོ་ལ་བསླབ་ཅིང་རླུང་སྦྱང༌། ཉིན་ཞག་གསུམ་དུ་ནི་ཙུམྦ་དང་འཁྱུད་པ་ལ་སོགས་པ་རེག་བྱ་ལ་བསླབ་ཅིང་རླུང་སྦྱང་ངོ༌། །དེ་ལྟར་འཇམ་རླུང་ཞག་བཅོ་ལྔ་དང་རྟེན་ལ་བསླབ་ཅིང་རླུང་སྦྱང་བ་ཞག་བཅོ་ལྔ་སྟེ། ཐུན་མོང་དུ་རླུང་སྦྱང་བ་ཞག་སུམ་ཅུ་སོང་ནས་ཁྱད་པར་གྱི་རླུང་ཧ་སིབ་སྦྱང་བ་སྟེ། རྐང་པ་སྐྱིལ་ཀྲུང་བཅའ། ལག་པ་གཉིས་མཐེ་བོང་གི་སྲིན་ལག་གི་རྩ་ ( ¡¶ ཞ ¡· + བ་ ) ནོན་པར་བྱས་ལ། ཁུ་ཚུར་དྲག་ཏུ་བཅིངས་ལ་སྙིང་གར་བསྣོལ། དབུགས་ཕྱིར་འགྲོ་བའི་དུས་སུ་ཧ་ཞེས་པས་གཏོང༌། ནང་དུ་འཇུག་པའི་དུས་སུ་སིབ་ཞེས་བརྗོད་ལ་འོག་རླུང་ཡར་འདྲོང་ཚད་དྲངས། དེ་ཁམས་བཟང་ན་ཉི་མ་ཕྱེད་ཀྱིས་འབྱོངས་པ་ཡིན ༑ མཁལ་མ་གཉིས་དང༌། རྒྱུ་ཞབས་དང༌། སྙིང་དང༌།

མགོ་ན་ཀམ་ཀམ་པ་བྱུང་ན་ཅུང་ཟད་བཅག་ཅིང་ཁ་བཟས་བཟའ། དེ་ནས་ཡང་བསྒོམ་པར་བྱའོ། །དེ་ནས་ཡང་ཧྲི་ ( ¡¶ ཞ ¡·¡¶ ལུ ¡· ཧྲིཾ་ ) དྲག་ལ་རིང་བ་ལན་བདུན་བརྗོད། དེ་ནས་རྞྞི་དྲག་ལ་རིང་བ་ལན་བདུན་བརྗོད། དེ་དག་གིས་ནི་སྦ་བ་སྦུབས་སུ་ནུབ་པ་དང༌། བཤང་བ་དང་གཅི་བ་མི་ཐོན་པ་ལ་སོགས་པ་འབྱུང་ངོ༌། ། ¡Ã སྦྱོར་བའོ། ། ( ¡¶ ལུ ¡· - སྦྱོར་བའོ༑ ༑ ) དེ་ནས་དངོས་སམ་ཡེ་ཤེས་ཀྱི་ཕྱག་རྒྱ་མདུན་དུ་བསམ་ལ། བདག་དང་ཕྱག་རྒྱ་གཉིས་ཀའི་འོག་ཏུ་ཡྃ་ལས་རླུང༌། སྟེང་དུ་རྃ་ལས་མེ། རླུང་གིས་མེ་སྦར་བས་ཐ་མལ་པའི་མ་དག་པའི་ཕུང་པོ་ཁམས་དང་སྐྱེ་མཆེད་ཐམས་ཅད་བསྲེགས་ཏེ་སྟོང་པར་བསམ། སྟོང་པའི་ངང་ལས་ཡྃ་ལས་རླུང༌། རྃ་ལས་མེ། བྃ་ལས་ཆུ། ལྃ་ལས་ས། སུྃ་ལས་རི་རབ། པྃ་ལས་པདྨ་འདབ་མ་བརྒྱད་པ། དེའི་སྟེང་དུ་ཧཱུྃ་ལས་རང་ཡི་དམ་གྱི་ལྷར་བསྒོམ། ཤེས་རབ་བྃ་ལས་རྡོ་རྗེ་ཕག་མོར་བསྒོམ། གནས་ལྔ་དང་མཁའ་གསང་བྱིན་གྱིས་བརླབས། གཉིས་ཀའི་ལྟེ་བར་རྡོ་རྗེའི་རྩེ་གསུམ་པ། སྟེང་གི་རྭ་གསུམ་ལ ( ¡¶ ཞ ¡·¡¶ ལུ ¡· ལས ) ། གཡས་རོ་མ་མདོག་དམར་པོ། གཡོན་རྐྱང་མ་དཀར་པོ། ཀུན་འདར་མ་ནག་མོའམ་ལྗང་གུའོ། །འོག་གི་རྭ་གསུམ་གྱི་གཡས་དྲི་ཆེན་རྒྱུ་བ་ཁ་དོག་དཀར་པོ། གཡོན་དྲི་ཆུ་རྒྱུ་བ་ཁ་དོག་ནག་པོ ༑ དབུས་བྱང་སེམས་རྒྱུ་བའི་རྩ་ནི་ཁ་དོག་སེར་པོ། དེ་ནས་རང་གི་སྙིང་གའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་ཁ་དོག་དམར་ནག་དབུགས་ཕྱིར་གཏོང་བའི་དུས་སུ ༑ རང་གི་ཁ་ནས་ཧ་སྒྲ་དང་བཅས་པ་ཕྱིར་བཏང་ཞིང༌། མུ་ཏྲཱ་ལ་ཙུམ་པ་སྦྱིན་ཤེས་རབ་ཀྱིས་སིབ་ཀྱི་སྒྲ་དང་བཅས་པས། དབུགས་ནང་དུ་དྲངས་པས་ཤེས་རབ་ཀྱི་ལྟེ་བའི་རྡོ་རྗེ་རྩེ་གསུམ་པའི་ལྟེ་བ་ན་ཕཊ་སེར་པོ། དབུགས་ལྕགས་ཀྱུའི་རྣམ་པས་གྱེན་ལ་དྲངས་པས་ཤེས་རབ་ཀྱིས་ཧའི་སྒྲ་དང་བཅས་པས་དབུགས་ཕྱིར་བཏང་བའི་དུས་སུ། ཕཊ་ཕྱུང་ལ་སྒྲུབ་པ་པོས་སིབ་ཀྱི་སྒྲ་དང་བཅས་པ་ཁ་ནང་ནས་བཅུག་སྟེ། ཨ་ཝ་དྷཱུ་ཏཱིའི་ནང་ནས་མར་སོང་ནས་རྡོ་རྗེའི་དཀྱིལ་དུ་ཕཊ་སེར་པོ་དེ་ཡོངས་སུ་གྱུར་པ་ལས་འཁོར་ལོ་སེར་པོ་རྩིབས་བརྒྱད་པར་བསམ།

དེས་བྱང་ཆུབ་ཀྱི་སེམས་བགེགས་པར་བསམ་མོ། །དེ་ལྟར་དགའ་བ་དང༌། མཆོག་དགའ་དང༌། དགའ་བྲལ་སྔོན་དུ་སོང་ནས། སྐད་ཅིག་མ་བཞི་ལ་ལྷན་སྐྱེས་རྟོགས་ནས། འཁོར་ལོར་བྱང་ཆུབ་ཀྱི་སེམས་བཟུང༌། ཧྲིཾ་ངམ། རྞྞིཾ་ངམ། ཧཱུྃ་བརྗོད་ཅིང་ཉམས་སུ་དོགས་ན་གྱེན་ལ་བཟློག བདེ་བ་ཆུང་ན་བསྲུབས་པས་ཐུར་ལ་དབབ་བོ། །ཡང་ཤེས་རབ་ཀྱི་བྱང་སེམས་ཚུར་དྲང་བར་འདོད་ན། གསང་བའི་རྡོ་རྗེའི་རྩེ་མོ་ལ་ཧཱུྃ་མདོག་དམར་པོ། ལྕགས་ཀྱུ་མེས་བསྲེགས་པ་ལྟ་བུའི་དྲོད་ཀྱི་འོད་ཀྱིས་ཤེས་རབ་ཀྱི་པདྨ་ན་ཡོད་པའི་བྱང་སེམས། ལྕགས་ཚན་དེ་ལ་མཆིལ་མ་བསྐམས་ ( ¡¶ ཞ ¡· བཏབ་ ) པ་བཞིན་དུ་བསྐམས་ཤིང་འཐུང་བར་བསམ་ཏེ། དེ་ཙམ་གྱིས་ཀྱང་རྣལ་འབྱོར་པ་ལ་བདེ་བ་སྐྱེའོ། །རྣལ་འབྱོར་པ་ལ་བདེ་བ་མི་བཟོད་པ་སྐྱེས་ན་བྱང་ཆུབ་ཀྱི་སེམས་ཟིན་པའི་རྟགས་ཡིན་ནོ། །དངོས་གཞིའོ། །རྗེས་ལ་བྱང་ཆུབ་ཀྱི་སེམས། སྟེང་དུ་དྲང་བར་འདོད་ན། རྡོ་རྗེའི་རྩེ་མོའི་བུག་པར་སྣ་ཚོགས་རྡོ་རྗེ། དེའི་སྟེང་གི་རྩེ་མོ་ལ་བྱང་ཆུབ་ཀྱི་སེམས་བསྒོམ། དེའི་ཡང་རྩེ་མོ་ལ་ཡྃ་ལས་རླུང་བསྒོམ། རླུང་དེས་བུས་ནས་བྱང་ཆུབ་ཀྱི་སེམས་རྡོ་རྗེའི་བུ་ག་ནས་ཡར་སོང་ནས་ལྟེ་བའི་རྡོ་རྗེའི་སྟེང་དུ་སླེབ་སྟེ། ལྟེ་བའི་རྡོ་རྗེ་ཇེ་རིང་ཇེ་རིང་སོང་སྤྱི་བོའི་བར་དུ་བདེ་སྟོང་རྒྱས་པར་བསམ། ཚོར་བ་བདེ་བ་སྐྱེས་ན་ཡར་དྲང༌། མི་རྟོག་པའི་བདེ་བ་སྐྱེས་ན་མར་དབབ་བོ། །དེ་ལྟར་བསྒོམས་ན་ཚོར་བ་བདེ་བ་སྐྱེ་ལ ༑ དེ་ལ་བརྟེན་ནས་མི་རྟོག་པའི་བདེ་བ་སྐྱེ། དེ་ལ་བརྟེན་ནས་མཚོན་བྱེད་དཔེའི་ཡེ་ཤེས་སྐྱེ་བར་འགྱུར་རོ། །ཕོ་ཉའི་ལམ་ལ་དགའ་བ་དངོས་བསྟན་ཟིན་ཏོ ༑༑ ༑༑ རྣལ་འབྱོར་པ་འགའ་ཞིག་དངོས་སམ་ཡེ་ཤེས་ཀྱི་མུ་དྲཱ་ཡང་མ་བསྒོམས་ལ ༑ ལྷན་ཅིག་སྐྱེས་པའི་བདེ་བ་ཆེན་པོ་སྐྱེ་བར་འདོད་ན། ལྟེ་བའི་རྡོ་རྗེ་དང་གསང་བའི་འཁོར་ལོ་བསྒོམ་པ་སྔ་མ་བཞིན་བྱས་ལ་གསང་གནས་རོ་ཙ་བར་བྱས། ལག་པ་གཡོན་པའི་མཐེ་བོང་དང་མཛུབ་མོ་སྦྱར་བའི་ནང་དུ་བཞག

འཛག་ཏུ་དོགས་ན་ལག་པ་གཡས་པས་བཤང་གཅིའི་བར་དུ་མཉེ་ཞིང་མནན། དེ་ནས་སྙིང་གའི་ཧཱུྃ་གི་འོད་ཀྱིས་གྱེན་ལ་དྲངས་ཤིང༌། ཧཱུྃ་ཧྲཱེཾ་རྞྞེཾ་རྣམས་དྲག་ལ་རིང་བ་བརྗོད་ཅིང་དྲངས་པས་བདེ་བ་ཚད་དུ་སྐྱོལ་བ་འབྱུང་གསུང༌། བདེ་བ་ཆེས་ན་གཡོན་དུ་འཁོར་བར་བསམ་མོ། །འཁོར་བ་དྲག་ན་འཛག་པའི་ཉེན་ཡོད་དོ། །འདི་བརྟན་པར་བསྒོམ་ན་ཕྱིས་ཕོ་ཉའི་ལམ་བསྒོམ་པ་ལ་ནི་ཐོགས་པ་མེད་དོ། །འདི་ནི་ཕོ་ཉའི་ལམ་དངོས་མ་ཡིན་ཏེ། དེའི་ཕྱོགས་སུ་གཏོགས་པའི་གདམས་ངག་ཡིན་ནོ།། དེ་དག་ནི་ཐར་པའི་གནད་ཚེ་འདི་ཉིད་ལ་མྱ་ངན་ལས་འདས་པའི་གནས་ཡིན་ནོ།། དེ་ལྟར་རྣལ་འབྱོར་གྱི་ལམ་དང་ཕོ་ཉའི་ལམ་གཉིས་ཀྱིས་ཚེ་འདི་ལ་རླུང་དབུ་མར་བཞུགས་ན་ཚེ་འདི་ཉིད་ལ་མྱ་ངན་ལས་འདའ་ལ། གལ་ཏེ་འོག་མིན་དུ་རྣམ་པར་ཤེས་པ་ལན་གཅིག་འཕོས་ན་ཡང་སླར་འདུས་ ( ¡¶ ཞ ¡· ལུས་ ) འདི་ཉིད་ལ་ཡང་འཇུག་པ་སྲིད་པས་ན། འདི་བསྒོམ་པའི་རྣལ་འབྱོར་པ་ཤི་ནས་ཞག་བདུན་གྱི་བར་དུ་སྲེག་ཏུ་མི་རུང་ཞེས་གསུང་ངོ༌། །ཚེ་འདི་ལ་མྱ་ངན་ལས་མ་འདས་ན་མཐོ་རིས་ཀྱི་གནད་ལ་བརྟེན་ནས་ཐར་བའི་རྟེན་མཐོ་རིས་བཙལ་ལ། བར་དོའམ་སྐྱེ་བ་བརྒྱུད་དེ་མྱ་ངན་ལས་འདའ་བར་བྱའོ། །དེ་ཡང་རླུང་སྦྱང་བ་སྔོན་དུ་སོང་བའི་རྣལ་འབྱོར་པས་ཁམས་སྙོམས་པར་བྱས་ལ་ཐོག་མར་འཆི་ལྟས་བརྟག་པར་བྱ་བ་ནི། སྣ་གཡས་པ་འབའ་ཞིག་ནས་ཞག་ལྔའམ། གཡོན་པ་འབའ་ཞིག་ནས་ཞག་དྲུག་ཏུ་རྒྱུ་ན་དེ་ནས་ལོ་གསུམ་ཚུན་ཆད་ན་འཆི་རྟགས་ཡིན་པས། འཆི་བསླུ་བྱ་སྟེ་དེ་ནི་རང་ལྷག་པར་གནས་པའི་རླུང་གི་མན་ངག་བཞིན་བྱའོ། །དེས་བསླུས་སམ་མ་བསླུས་ན། དང་པོ་བྱུང་བའི་ཟླ་བ་འོག་མ་རྣམས་ཀྱི་ཞག་ལ་བརྟག དེ་དག་ལ་སྔ་མ་བཞིན་བྱུང་ན་དུས་སུ་འཆི་བའི་ལྟས་ཡིན་པས་འཕོ་བ་བྱ། གལ་ཏེ་ཟླ་བ་འོག་མ་རྣམས་ལ་མ་བྱུང་ན། ཕྱི་དེ་ལོའི་དུས་ན་བརྟག དེ་དག་ལ་མ་བྱུང་ན་འཆི་བ་བསླུས་པ་ཡིན། དེ་དག་ལ་བྱུང་ནས་འཆི་བར་འདུག་ན་རིམས་ལ་སོགས་པས་མ་བཏབ་པའི་གོང་དུ་འཕོ་བ་བྱ་སྟེ།

རྐང་པ་རྡོ་རྗེ་སྐྱིལ་ཀྲུང་དམ་དུ་བྱ། ལག་པ་ལྟག་པར་སྤྲེལ་ལ་འཁྱུད། ཡང་ལུས་ཙོག་པུར་བྱས་ལ། ལག་པ་གཉིས་པུས་མོ་ལ་འཁྱུད་དོ། །དེ་ནས་རང་ལྷ་ཡི་རྣལ་འབྱོར་དྲན་པར་བྱས་ལ། སྒོ་རྣམས་ཡི་གེས་བཀག་སྟེ། གནད་རྣམས་སུ་ཟླ་བའི་དཀྱིལ་འཁོར་རེ་བསམ། དེའི་སྟེང་དུ་ཡི་གེ་རྣམས་བསྒོམ་པར་བྱ་སྟེ། དེ་ཡང་མིག་གཉིས་སུ་ཧཱུྃ། རྣ་བ་གཉིས་དང༌། སྣ་གཉིས་སུ་ཡུྃ། ཁ་ལ་སུྃ། ལྟེ་བར་ཀྵུྃ། བཤང་བར་ གཅི་བའི་བར་དུ་སུྃ། དཔྲལ་བར་ སྤྱི་གཙུག་ཏུ་དེའང་གང་ལ་འདོད་པའི་སྒོ་སྟོང་པར་བཞག་ཅིང་ ༑ མི་ འདོད་པའི་སྒོ་ འགེགས་པ་ཡིན་ཏེ་སྤྱི་གཙུག་ནས་བཏང་ན་གཟུགས་མེད་པར་སྐྱེ། སྨིན་མཚམས་ནས་གཟུགས་ཀྱི་ཁམས། ལྟེ་བ་ནས་འདོད་པའི་ཁམས། མིག་གཡས་ནས་མིའི་རྒྱལ་པོར། གཡོན་ནས་མི་ཕལ་པར། རྣ་བ་གཡས་ནས་རིག་པ་འཛིན་པ། སྣ་ནས་གནོད་སྦྱིན། ཁ་ནས་ཡི་དྭགས། གཅི་བའི་ལམ་ནས་དུད་འགྲོ། བཤང་བའི་ལམ་ནས་དམྱལ་བར་སྐྱེ་བས་ན་སྒོ་དགག་གོ། དེ་ནས་རྐང་པར་རླུང་གི་དཀྱིལ་འཁོར་དམིགས་ལ། དེ་ཡི་རླུང་གིས་སུམ་མདོའི་མེ་སྦར། ཡང་འོག་ཏུ་རླུང་བསྐྱོད་ཅིང་སུམ་མདོའི་མེས་ལྟེ་བའི་ཨྃ་ཡང་སྤར། ཨྃ་གི་གཡས་གཡོན་གཉིས་ན་རླུང་གི་ས་བོན་ཡྃ་སྔོན་པོ་གཤོག་པ་ལྟ་བུ་གཉིས་ཀྱིས་རླུང་ཕུལ་ཏེ་སྙིང་གའི་བར་དུ་ཨྃ་གི་མེ་སྦར། དེ་ནས་དམིགས་པ་རྒྱས་འབྲིང་གཉིས་བྱས་ཏེ། རྒྱས་པར་བྱེད་ན་སྙིང་ག་ན་ཧི། དེའི་སྟེང་ན་ཡ། དེའི་སྟེང་ན་ཡྃ་ལས་རླུང་གི་དཀྱིལ་འཁོར་ཟླ་བ་ཕྱེད་པ་ལྟ་བུ། དེའི་སྟེང་ན་ཟླ་བའི་དཀྱིལ་འཁོར་མཐེ་བོང་ཡོངས་ཀྱི་ཚད་ཙམ། དེའི་སྟེང་ན་སེམས་ཀྱི་རྟེན་ཧཱུྃ། དེའི་སྟེང་ན་ཡྃ་ཐུར་བལྟས ༑ དེའི་སྟེང་དུ་ཀ་མགོ་ཐུར་བལྟས་ཡོད་པར་བསམ་ལ། འོག་ན་གནས་པའི་ཧིས་ཡ་བཏེག་པ་ལ་སོགས་པའི་ཚུལ་གྱིས་ཡར་ཕུལ་ཏེ། སྟེང་གི་ཀ་ལ་སོགས་པས་ཡར་དྲང་ཞིང༌། ངག་ཏུ་ཧི་ཀ་དྲག་ཏུ་བརྗོད། ཀ་ཧི་ཞེས་ངལ་བསོ་ཞིང་སྙིང་གའི་བར་དུ་མ་འོང་བར་བསམ་ལ་སྟེང་རླུང་ཅུང་ཟད་མནན་ནོ།

།དེ་ཙམ་དམིགས་པ་མི་ནུས་ན་ ( ¡¶ ཞ ¡·¡¶ ལུ ¡· + བསྡུས་པ་ནི་ ) མེ་རླུང་གཉིས་ཀྱིས། ཡིད་ཀྱི་ས་བོན་སྙིང་གའི་ཧཱུྃ་བྱ་སྤུ་ནམ་མཁའ་ལ་བཏེག་པ་བཞིན་དུ་དབུལ་ཞིང༌། འོག་རླུང་ཡང་ནས་ཡང་དུ་བསྐྱོད་པ་དང་ཧི་ཀས་ཡར་ཕུལ་ཞིང་ཀ་ཧི་ཞེས་པས་སྙིང་གའི་བར་དུ་ཕབ་ལ་གསོ་ཞིང་རྩོལ་བ་རབ་ཀྱི་ལན་བདུན། འབྲིང་གི་བཅོ་ལྔ། ཐ་མས་ཉི་ཤུ་རྩ་གཅིག་གི་མཐར་གང་དུ་སྐྱེ་བར་འདོད་པའི་མིག་ལ་སོགས་པའི་སྒོ་སྟོང་པར་བཞག་ནས། སེམས་ཀྱི་རྟེན་བཏང་ཞིང་ལུས་ཀྱི་འཕྲུལ་འཁོར་བཤིག་གོ །དེ་ལྟར་གོམས་པའི་དུས་སུ་བུང་བས་སྦྲང་རྩི་བླངས་པ་བཞིན་དུ་བུང་བ་ལྟ་བུའི་རླུང་གིས་སྦྲང་རྩི་ལྟ་བུའི་རྣམ་པར་ཤེས་པ། མེ་ཏོག་ལྟ་བུའི་རྩ་ཡི་འཁོར་ལོ་ནས་གང་འདོད་པའི་གནས་སུ་འཕངས་ན་རང་གང་འདོད་པའི་གནས་སུ་མི་སྐྱེ་མི་སྲིད་དོ།། འདའ་ཀ་མའི་གནས་འདིས་ནི་མཐོ་རིས་ཞེས་བྱ་བ་ཐར་པའི་གྲོགས་སུ་འགྲོ་བ་ལས ༑ ཐར་པ་ཁོ་ན་འགྲུབ་པ་ནི་མ་ཡིན་ཞེས་གསུང་ངོ༌། །ཚེ་འདི་ལ་དབུ་མ་ཅུང་ཟད་ཁ་བྱེ་བ་རྣམས་བར་དོ་ཉིད་དུ་ཕྱག་རྒྱ་ཆེན་པོ་འགྲུབ་པར་འགྱུར་བ་ཡིན་ནོ།། གནད་ཀྱི་མན་ངག་ལ་བརྟེན་ནས་རིམ་གྱིས་ཆོས་ཀྱི་དབྱིངས་རྟོགས་པའི་ཐབས་བསྟན་ཟིན་ཏོ།། །།ཆོས་ཀྱི་དབྱིངས་ཕྱག་རྒྱ་ཆེན་པོ་དངོས་སུ་རྟོགས་པར་བྱེད་པའི་མན་ངག་ནི ༑ ཚོགས་ཀྱི་འཁོར་ལོ་སྔོན་དུ་འགྲོ་བར་བྱས་ལ། སློབ་མ་གྲལ་ལ་བཀོད་དེ་མཎྜལ་འབུལ། བླ་མ་ལ་མོས་གུས་དྲག་ཏུ་བྱེད་དུ་གཞུག ད་གདམས་ངག་ཅིག་སྟོན་པར་བྱེད་པ་ཡིན་པས་ཁྱོད་མ་ཡེངས་ཤིག ཡང་དང་ཡང་དུ་བསྒོ། དེ་ནས་དུང་ལ་སོགས་པའི་རྫས་ཀྱི་དངོས་པོ་ཞིག་མདུན་དུ་བཞག་ལ། བླ་མས་བསྟན་པའི་བརྡ་གཅིག་ལ་རྟོགས་པ་གསུམ་སྐྱེ་སྟེ། མ་སྐྱེས་པའི་དུས་དང༌། སྐྱེས་པའི་དུས་དང༌། སྐྱེས་ནས་ཟུང་དུ་ཆུད་པའི་དུས་གསུམ་མོ། །དང་པོ་དཀར་པོ་མ་མཐོང་བའི་སྔོན་རོལ་གྱི་རྟོག་པ་དང༌། ང་ལ་ཇི་ལྟ་བུ་ཞིག་བྱུང་སྙམ་པའི་སེམས་དེ་གང་ནས་ཀྱང་འོངས་པ་མ་ཡིན་པའི་ཕྱིར།

མ་སྐྱེས་སྐྱེ་མེད་ནམ་མཁའ་བཞིན། ། ཞེས་བྱའོ། །དེ་ནས་དཀར་པོར་མཐོང་བའི་དུས་སུ། དཀར་པོའི་རྟོག་པ་གློ་བུར་དུ་སྐྱེས་ཙམ་ན། དཀར་པོ་མ་མཐོང་བའི་གོང་དུ་སྐྱེས་ནས་ཀྱང་མེད་ལ། ད་དེ་སྐྱེས་ནས་མི་འགག་པར་རྟག་ཏུ་གནས་པའང་མ་ཡིན་པས། སྐྱེས་པ་སྐྱེས་མེད་ནམ་མཁའ་བཞིན། །ཞེས་བྱ་བ་ཡིན་ཏེ། སྐྱེ་བ་མེད་པ་ལས་དཀར་པོ་དེ་སྐྱེ་ཞིང༌། ཡང་སྐྱེ་མེད་དུ་འགག་པར་འགྱུར་རོ། །དཔེར་ན་དུ་བ་ནི་མེའི་སྔོན་རོལ་ནས་གྲུབ་པའང་མ་ཡིན་ཏེ། མེ་ལས་མ་གཏོགས་པ་གཞན་ནས་འོངས་པ་མ་ཡིན་ལ། མི་འགག་པར་གནས་པའང་མ་ཡིན་ཀྱང༌། དུ་བ་ནི་མེ་ལས་བྱུང་ཞིང་དེར་འགགས་པས ༑ དུ་བ་རྟག་ཏུ་མེ་དང་འབྲེལ་བས་སོ། །དེ་བཞིན་དུ་དཀར་པོ་ལ་སོགས་པའི་རྟོག་པ་ཡང་སྐྱེ་མེད་ལས། སྔོན་རོལ་དུ་གྲུབ་པ་ཡང་མ་ཡིན་ལ། མི་འགག་པར་གནས་པའང་མ་ཡིན་ལ། འོན་ཀྱང་སྐྱེ་མེད་ལས་བྱུང་ཞིང་དེར་ཐིམ་པས། སྐྱེ་མེད་དང་རྒྱུན་དུ་འབྲེལ་བ་ཡིན་ནོ། །དེ་ནས་དཀར་པོའི་བློ་འགགས་པའི་དུས་སུ། འགགས་པ་སྐྱེ་མེད་ནམ་མཁའ་བཞིན། །ཞེས་བྱ་བ་ཡིན་ནོ། །ཐིམ་པའི་དུས་སུ་ཐིམ་པ་བཙལ་བས་མ་རྙེད་པ་ཡིན་ནོ། །དེ་ལ་ནམ་མཁའ་བཞིན་ཞེས་བྱ་བ་ནི་ནམ་མཁའ་ལ་ཐོག་མཐའ་དང་སྐྱེ་འགག་མེད་པ་བཞིན་དུ་སེམས་ལ་ཡང་ཐོག་མཐའ་དང་སྐྱེ་འགག་མེད་དེ། མ་སྐྱེས་པའི་དུས་ནས་སྐྱེ་བ་མེད་པ་ཉིད་ཡིན་ལ། དཀར་པོའི་བློ་སྐྱེས་པའི་དུས་ནའང་འགྲོ་ས་དང་ཐིམ་ས་མི་འདུག་པས་སྐྱེ་བ་མེད་པ་ཡིན་པས་ན།

ཆོས་ཐམས་ཅད་ནི་སྐྱེ་འགག་ཐམས་ཅད་དང་བྲལ་བ་ནམ་མཁའ་ལྟ་བུ་ཡིན་ནོ་ཞེས་བློ་ཐག་བཅད། ཟུང་འཇུག་གི་ངང་ལ་བློ་ཇི་ཙམ་གནས་ཚད་ཅིག་བཞག་གོ །དེ་ནས་བླ་མ་ལ་ཕྱག་བྱས་ལ་བློས་ལྡང་བར་བྱའོ། །དེ་ལྟ་བུའི་ཉམས་མྱོང་གི་རྒྱུན་དེ་དུས་རྒྱུན་དུ་བསྐྱང་ཞིང་བསྒོམ་པར་བྱ་བ་ནི་མཚོན་ཐག་ཉེ་བས་ཕྱག་རྒྱ་ཆེན་པོའི་ལམ་དངོས་སུ་བསྟན་པ་ཞེས་བྱ་བ་ཡིན་ནོ། །ལམ་བསྒོམ་པའི་རྣལ་འབྱོར་གྱི་གནད་བསྟན་ཟིན་ཏོ།། །།སྤྱི་དོན་གསུམ་པ་འབྲས་བུ་མཐར་ཐུག་མྱ་ངན་ལས་འདས་པའི་གནད་ནི། ལུས་ཟག་མེད་གཟུགས་ཀྱི་སྐུ་དང༌། སེམས་རྟོག་མེད་ཆོས་ཀྱི་སྐུ་གཉིས་ཟུང་དུ་འཇུག་པའོ། །དེ་ཡང་ལམ་བསྒོམས་པའི་སྟོབས་ཀྱིས་རྩ་རྣམས་ཀྱི་མདུད་པ་རིམ་གྱིས་གྲོལ་ནས། རྩ་ཐམས་ཅད་སྤྱི་བོར་ཨེ་ཝྃ་ཟུང་འཇུག་ཏུ་རོ་གཅིག་པར་འགྱུར་ལ ༑ རླུང་ཐམས་ཅད་ཀྱང་ཨེ་ཝྃ་ཟུང་འཇུག་ཏུ་རོ་གཅིག་པར་འགྱུར་ཞིང༌། ཁམས་དྭངས་མ་བྱང་ཆུབ་ཀྱི་སེམས་ཀྱི་ཐིག་ལེ་ཐམས་ཅད་ཀྱང་ཨེ་ཝྃ་ཟུང་འཇུག་གི་བྱང་ཆུབ་ཀྱི་སེམས་སུ་རོ་གཅིག་པར་འགྱུར་བའོ། །དེ་ལ་དང་པོ་ནི་ལུས་ཀྱི་རྩ་ཐམས་ཅད་ཀྱི་མདུད་པ་གྲོལ་ནས་ལྟེ་བའི་རྩ་དྲུག་ཅུ་རྩ་བཞི་སོ་སོར་ཐིམ་པར་འགྱུར་རོ། །དེ་ལྟར་རྩ་དྲུག་ཅུ་རྩ་བཞི་པོ་ཡང་ཨེ་ཝྃ་དུ་འགྱུར་བ་ལས། སྤྲུལ་པའི་འཁོར་ལོའི་དབུས་ཀྱི་རྩ་ལྔའི་ཨ་ན་ཧ་ད་ལ་ཤར་གྱི་དབྱུག་ཏོ་ལྟ་བུ་སྦྱར་བས་ཨེ་ ( ¡¶ ཞ ¡· བ་ ) རུ་འགྱུར། ནུབ་ཀྱི་མཐོང་གཤོལ་ལྟ་བུ་སྦྱར་བས་ཝ་ཡི་མགོ་རུ་འགྱུར། ལྷོ་ཡི་ཚེག་དྲག་ ¡Ã ལྟ་བུ་གཉིས་ལས་ ( ¡¶ ཞ ¡· གཉིས་ལྟ་བུ་སྦྱར་བས་ ) སྟེང་གི་ཟླ་ཚེས་གཉིས་སུ་འགྱུར། བྱང་གི་ཐིག་ལེ་ལྟ་བུ་ ( ¡¶ ཞ ¡· + ལས་ ) ཝྃ་གྱི་ཐིག་ལེ་ཉིད་དུ་འགྱུར། དེ་ལྟར་ནང་གི་རྩ་ལྔ་གྱུར་པ་ལས། ཐབས་ཀྱི་རང་བཞིན་བྃ་དུ་འགྱུར་རོ། །ཕྱི་རོལ་གྱི་སྡེ་ཚན་དྲུག་གྱུར་པ་ལས་ཐིག་ལེ་དྲུག་ཏུ་འགྱུར་ཏེ། སྡེ་ཚན་རེ་རེ་ཐིག་ལེ་རེ་རེར་འགྱུར་རོ། །དེ་དག་གི་ཐིག་ལེ་གཉིས་གཉིས་ལས།

ཨེའི་ལོགས་རེ་རེ་གྲུབ་པས། ཨེ་གྲུ་གསུམ་ཤེས་རབ་ཀྱི་རང་བཞིན་གྲུབ་སྟེ། དེའི་ནང་ན་ཝྃ་གཉིས་མེད་ཀྱི་ཚུལ་དུ་གནས་སོ། །དེ་ལྟར་ཕྱི་ནང་གི་རིམ་པ་གཉིས་ཀྱི་ཨེ་ཝྃ་སོ་སོར་འགྲུབ་ལ་གཞན་སྡེ་ཚན་བརྒྱད་ཐིག་ལེ་བཅུ་ཨཱ་ལི་བཅུ་གཉིས་ཏེ། རིམ་པ་གཉིས་ཀྱི་ཨེ་ཝྃ་གཉིས་ཀ་ཐུན་མོང་དུ་འགྲུབ་གསུང༌། དེ་ཉིད་ལ། ཨེ་ཡི་ཆ་བྱད་བཟང་པོ་གང༌། །དབུས་སུ་ཝྃ་གྱིས་རྣམ་པར་བརྒྱན། །ཞེས་སོ། །དེ་ཡང་རྐྱང་མའི་ནུས་པས་ཨེ་འགྲུབ་ལ། རོ་མའི་ནུས་པས་ཝྃ་འགྲུབ་སྟེ་རྩ་གཉིས་ཀྱང་གཉིས་མེད་དུ་འགྱུར་ཏེ། རྡོ་རྗེའི་སྐྱིལ་ཀྲུང་རྫོགས་སངས་རྒྱས། །ཞེས་གསུངས་སོ། །རྩ་གཉིས་གཉིས་མེད་དུ་འདུས་པས་དབུ་མ་འབྱེད་པའི་ཕྱིར། མ་རིག་སྒོ་ངའི་སྦུབས་འབྱེད་པ ༑ ༑ ཞེས་གསུངས་སོ། །དེ་བཞིན་དུ་རླུང་ཐམས་ཅད་ཀྱང་དབུ་མ་ན་ཡར་ཨེ་ཝཾ་ཟུང་འཇུག་ཏུ་འགྱུར་ཏེ། དེ་ཉིད་ལ་སེམས་ ( ¡¶ ལུ ¡· - སེམས་ ) ཡེ་ཤེས་ཀྱི་རླུང་ཞེས་ཀྱང་བྱའོ། །ཡང་འཁོར་ལོའི་ལྟེ་བའི་རླུང་ལྔའི་རྟེན། ཤར་གྱི་དབྱུག་པ་ལྟ་བུ་རླུང་གི་རླུང༌། ལྷོའི་ཚེག་དྲག་མེའི་རླུང༌། ནུབ་ཀྱི་ཐོང་གཤོལ་སའི་རླུང༌། བྱང་གི་ཐིག་ལེ་ཆུའི་རླུང༌། དེ་རྣམས་དབུས་ཀྱི་ཨ་ན་ཧ་ད་ནམ་མཁའི་རླུང་ལ་ཐིམ་པར་འགྱུར་ཏེ ༑ དེའི་ཚུལ་ཡང་ས་ཆུ་ལ་ཐིམ། ཆུ་མེ་ལ་ཐིམ། མེ་རླུང་ལ་ཐིམ། རླུང་ནམ་མཁའ་ལ་ཐིམ། ནམ་མཁའ་རྣམ་པར་ཤེས་པ་ལ་ཐིམ། རྣམ་པར་ཤེས་པ་དབུ་མར་འཇུག་པའི་ཚུལ་གྱིས་སོ། །དེའི་སྟོབས་ཀྱིས་སེམས་གཟུང་འཛིན་གྱི་རྟོག་པ་དང་བྲལ་བའི་རྟོག་མེད་རྣམ་པར་འགྱུར་ཏེ། ཀུན་འདར་མ་ནི་དབུས་གནས་སུ། ། གཟུང་དང་འཛིན་པ་རྣམ་པར་སྤངས། །ཞེས་སོ། །དེ་བཞིན་དུ་རྩ་དང་རླུང་ཐམས་ཅད་ཨེ་ཝྃ་ཟུང་འཇུག་ཏུ་ཐིམ་པའི་དུས་ཉིད་ན། བྱང་ཆུབ་ཀྱི་སེམས་ཀྱི་ཐིག་ལེ་ཐམས་ཅད་ཀྱང་ཨེ་ཝྃ་ཟུང་འཇུག་ཏུ་ཐིམ་ཞིང་རོ་གཅིག་པར་འགྱུར་ལ། དེའི་དབང་གིས་པྲ་སེ་ན་ལྟ་བུ་དྭངས་ཤིང་ཐོགས་པ་མེད་པར་སྣང་ཡང་རང་བཞིན་མེད་པར་འགྱུར་ཏེ།

དེ་ཉིད་ལས། བྱང་སེམས་སུམ་ཅུ་རྩ་གཉིས་ཀྱི། །གང་ཚེ་འདིར་ནི་གང་གྱུར་པ། །དབང་པོ་ཕུང་པོ་འགྱུར་བ་ཡི། །སངས་རྒྱས་དེ་ཡི་དེ་མ་ཐག ༑ ཅེས་བྱ་བ་དང༌། ཁོང་སྟོང་ཁྱོད་ཀྱི་སྐུ་ལ་མེད། །ཅེས་གསུངས་སོ། །དེ་ལྟར་གྱུར་པ་དང༌། གདོད་ནས་དྭངས་ཤིང་ཐོགས་པ་མེད་པའི་རྩ་གྲུབ་ནས་དེས་པྲ་སེ་ན་ལྟ་བུའི་སོ་དང་སེན་མོ་ལ་སོགས་པ་སྐྱེད་པར་བྱེད་གསུང་ངོ༌། །དེ་དག་གིས་འབྲས་བུ་མྱ་ངན་ལས་འདས་པའི་གནད་བསྟན་ཟིན་ཏོ།། །།དཔལ་ནཱ་རོ་ཏ་པའི་ཐུགས་ཀྱི་ཉིང་ཁུ་རྩ་དབུ་མའི་མན་ངག་འདི་ནི་ཤཱཀྱའི་དགེ་བསྙེན་ ( ¡¶ ཞ ¡· + ཐེག་པ་མཆོག་གི་རྣལ་འབྱོར་པ་ ) གྲགས་པ་རྒྱལ་མཚན་ལ། མདོ་སྨད་གཡར་མོ་ཐང་གི་སྟོན་པ་གཞོན་ནུས་ལན་མང་དུ་གསོལ་བ་འདེབས་པའི་ངོར་བྱས་ནས། ཉམས་སུ་ལེན་པའི་རྣལ་འབྱོར་པ་ལ་ཕན་པའི་བསམ་པས་ཉེ་བར་སྦྱར་བ་འདི་ཡོངས་སུ་རྫོགས་སོ།། །། ( ¡¶ ཞ ¡·¡¶ ལུ ¡· + འཁོར་ལོ་འདི་གང་ནས་འཕོ་བར་འདོད་པའི་གནས་སུ་བསྒོམས་ལ། ཡིད་ཀྱིས་འཁོར་ལོའི་དབུས་སུ། རྣམ་པར་ཤེས་པ་གང་འདོད་པའི་གནས་སུ་འཕངས་ན་དེར་སྐྱེ་བར་འགྱུར་རོ། །འདི་ནི་བཙན་ཐབས་སུ་འཕོ་བའི་མན་ངག་ཡིན་ནོ།། །།ཤུབྷཾ། ¡¶ ཞ ¡· + འདིའི་ཁྲིད་ཉམས་ཁྲིད་དུ་གནང་ཞིང་སྔོན་འགྲོའི་རྗེས་ལ་ནཱ་རོ་མཁའ་སྤྱོད་ཀྱི་རྗེས་གནང༌། ཁྲིད་ཀྱི་མཇུག་ཏུ་བརྡ་དབང་དང་བཅས་པ་གནང་བའི་བརྒྱུད་པའི་རིམ་པ་ནི། རྡོ་རྗེ་འཆང༌། རྡོ་རྗེ་རྣལ་འབྱོར་མ། ནཱ་རོ་པ། ཕམ་ཐིང་པ་སྐུ་མཆེད། མལ་གྱོ་ལོ་ཙཱ་བ་བློ་གྲོས་གྲགས། རྗེ་ས་སྐྱ་པ་ཆེན་པོ། སློབ་དཔོན་རིན་པོ་ཆེ། རྗེ་བཙུན་རིན་པོ་ཆེ། ཆོས་རྗེ་ས་སྐྱ་པཎྜི་ཏ། འགྲོ་བའི་མགོན་པོ་འཕགས་པ་རིན་པོ་ཆེ། ཞང་དཀོན་མཆོག་དཔལ༑ ནམ་བཟའ་བྲག་ཕུག་པ་བསོད་ནམས་དཔལ། ཆོས་རྗེ་ཐམས་ཅད་མཁྱེན་པ་བསོད་ནམས་མཚན་ཅན༑ མཁན་ཆེན་ཤེས་རྡོར་བ། མཁན་ཆེན་རྒྱལ་བཟང་བ། ཆོས་རྗེ་བྱང་སེང་བ། ཆོས་རྗེ་རིན་པོ་ཆེ་ཀུན་དགའ་བཀྲ་ཤིས་རྒྱལ་མཚན་དཔལ་བཟང་པོ་པ། དེ་ལ་བདག་གིས་ཐོབ་བོ།

།མཾངྒ་ལཾ་བྷ་ཝནྟུ།། ) ༄༅། །གང་གི་ཡིག་སྐོར་རྣམས་ཀྱི་སྡོམ་བཞུགས། ། ༄༅། །བླ་མ་ནཱ་རོ་པའི་གདམས་ངག་འདིའི་སྐོར་ལ་བཞི་སྟེ། བསྐྱེད་པའི་རིམ་པ་ཕག་མོ་མཁའ་སྤྱོད་དང༌། རྫོགས་པའི་རིམ་པ་རྩ་དབུ་མ་དང༌། ཐུན་མོང་གི་དངོས་གྲུབ་གནོད་སྦྱིན་མོ་དབང་དུ་བྱ་བ་དང༌། ལམ་ ¡Ã དེའི་ ( ¡¶ ཞ ¡· དེ་དག་གི་ ) ཡན་ལག་གོ །དང་པོ་ལ་བརྒྱད་དེ། རྗེས་གནང་དང༌། བསྐྱེད་རིམ་དངོས་དང༌། སྤྱོད་ལམ་གྱི་རྣལ་འབྱོར་ལས་འཕྲོས་པའི་ཕྱི་མཆོད་མདོར་བསྡུས་པ་དང༌། མཁའ་སྤྱོད་སྒྲུབ་པ་དང༌། དུས་གང་ཡང་རུང་བའི་ཚོགས་མཆོད་མདོར་བསྡུས་པ་དང༌། ཚེས་བཅུའི་མཆོད་པ་དང༌། སྦྱིན་སྲེག་རྒྱས་པ་དང༌། མར་མེའི་སྦྱིན་སྲེག་དང་བརྒྱད་དོ། །གནོད་སྦྱིན་མོ་དབང་དུ་བྱ་བ་ལ་གསུམ་སྟེ། རྒྱུད་ཀྱི་དུམ་བུ་དང༌། པདྨ་ཏིའི་སྒྲུབ་ཐབས་དང༌། ཁོལ་པོ་པ་ཏིའི་སྒྲུབ་པའོ། །ལམ་གྱི་ཡན་ལག་ལ་གཉིས་ཏེ། པྲ་སེ་ན་དབབ་པ་དང༌། སྨན་ཆེན་པོའི་བཅུད་ལེན་ནོ། །དུམ་བུ་འདི་དག་འབྲི་བ་ལ་གོ་རིམ་ ( ¡¶ ཞ ¡· + ངེས་པ་ ) མི་སྣང་ངོ༌། །ཕྱི་མཆོད་ཀྱི་ཞར་ལ་རྗེས་གནང་དང༌། བྱིན་རླབས་གཅིག་ཡོད་དེ་ཕྱག་ལེན་མི་མཛད་པར་འདའ། བྱིན་རླབས་ཞར་ལ་མཁའ་སྤྱོད་སྒྲུབ་པ་ཅུང་ཟད་ཅིག་ཀྱང་སྣང་ངོ༌།། །། ༄༅། །ངེས་བརྗོད་བླ་མའི་འཕྲུལ་འཁོར་བྲི་ཐབས་བཞུགས། ། ༄༅། །ཨོཾ་སྭ་སྟི་སིདྡྷཾ། རྗེ་བཙུན་བླ་མའི་ཞབས་ལ་གུས་པས་ཕྱག་འཚལ་ལོ། །རྡོ་རྗེ་འཆང་མཚུངས་རྗེ་བཙུན་བླ་ཆེན་དང༌། །བདེ་མཆོག་སྒྱུ་མའི་སྐུ་ལ་ཕྱག་བྱས་ཏེ། །ངེས་བརྗོད་རྒྱུད་ཀྱི་བྲི་དང་བསྒོམ་པའི་དོན། །རབ་ཟབ་ཉི་ཤུ་གཅིག་དང་གཉིས་པ་བཏུ། །འདིར་རྣམ་པ་ཐམས་ཅད་མཁྱེན་པའི་སངས་རྒྱས་རྡོ་རྗེ་འཆང་ཉིད་སྒྲུབ་པར་འདོད་པའི་གང་ཟག་གིས། བདུད་བཞི་ཚར་བཅད་པར་བྱ་བའི་ཕྱིར་དང༌། འཆི་བ་ངེས་པར་སློང་བར་བྱེད་པའི་རྡོ་རྗེ་ལྷ་མོ་བསྒོམ་པ་དང་ ༑ འཕྲུལ་འཁོར་འབྲི་བར་འདོད་པའི་སྒྲུབ་པ་པོས། དུར་ཁྲོད་དམ། ཤིང་དྲུང་ངམ། མཚན་གཅིག་པ་ལ་སོགས་པའི་དྲུང་རབ་ཏུ་དབེན་པའི་བསམ་གཏན་གྱི་ཁང་པར་སྟན་བདེ་བ་ལ་འདུག་སྟེ།

རང་གི་སྙིང་གར་པྃ་ལས་པདྨ་དང༌། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུྃ་རབ་ཏུ་དཀར་བ་བསྒོམ་ལ། དེ་ལས་འོད་ཟེར་འཕྲོས་པས་མདུན་གྱི་ནམ་མཁའི་གནས་སུ། བླ་མ་དང་རྡོ་རྗེ་ལྷ་མོ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས་ལ། དེ་དག་གི་ཞབས་ལ་ཕྱག་བྱ་བ་དང༌། མེ་ཏོག་ལ་སོགས་པ་ཇི་ལྟར་འབྱོར་པས་མཆོད་པར་བྱ་བ་དང༌། སྔར་བྱས་པའི་སྡིག་པ་ཐམས་ཅད་བཤགས་ཤིང་ཕྱིས་མི་བྱེད་པར་བསྡམ་པ་དང༌། སོ་སོ་སྐྱེ་བོ་ནས་བརྩམས་ཏེ་སངས་རྒྱས་ཀྱི་བར་གྱི་དགེ་བའི་རྩ་བ་ལ་རྗེས་སུ་ཡི་རང་བ་དང༌། དཀོན་མཆོག་གསུམ་ལ་སྐྱབས་སུ་འགྲོ་བ་དང༌། སྨོན་པ་དང་འཇུག་པའི་བདག་ཉིད་ཅན་གྱི་བྱང་ཆུབ་ཀྱི་སེམས་བསྒོམ་པ་དང༌། དགེ་བའི་རྩ་བ་སེམས་ཅན་ཐམས་ཅད་དང་ཐུན་མོང་དུ་བྱ་སྟེ། རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་པའི་དོན་དུ་བསྔོ་བ་དང༌། ཚངས་པའི་གནས་བཞི་བསྒོམ་པ་སྟེ་བསོད་ནམས་ཀྱི་ཚོགས་བསགས་པའོ། །དེ་ནས་རང་གི་སེམས་སྒྱུ་མ་ལྟ་བུ་དང༌། སྒྱུ་མའང་རང་བཞིན་མེད་པ་དང༌། དེའང་སྣང་བས་དབེན་པར་བྱ་བའི་དོན་དུ་ཤཱུ་ནྱ་ཏཱའི་སྔགས་བརྗོད་ལ་མི་དམིགས་པར་བྱའོ།། དེ་ཉིད་ཀྱི་ངང་ལས་སའི་ཕྱོགས་དེར་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པར་བསམ་ལ། ཧཱུྃ་དེ་ལས་འོད་འཕྲོས་པས། རྡོ་རྗེའི་ར་བ་དང་ ༑ ¡Ã དྲ་བ་དང༌། ( ¡¶ ཞ ¡· - དྲ་བ་དང༌། ) གུར་དང༌། བླ་རེ། མདའི་དྲ་བ་དང་བསྐལ་པའི་མེ་ལྟ་བུའི་མེ་རི་རབ་ཏུ་འབར་བ་དང༌། རྡོ་རྗེའི་ས་གཞིའི་བར་བསྒོམ་པར་བྱའོ ༑ ༑ འདི་ལ་ཤིན་ཏུ་སྤྲོས་པ་ལ་དགའ་བ་རྣམས་ཀྱིས་ངེས་བརྗོད་ཀྱི་རྒྱུ་འདི་ཉིད་ཀྱི་ལེའུ་བཞི་པ་ལས་འབྱུང་བ་བཞིན་དུ། ཕུང་པོ་ཁམས་དང་སྐྱེ་མཆེད་གཞི་སྦྱང་བསྒྱུར་དང༌། ཐུན་མོང་གི་སྲུང་བའི་འཁོར་ལོ་བཅུ་གཅིག་བསྒོམ་པ་དང༌། ཞལ་བཞི་པའི་སྔགས་དང༌། སེ་གོལ་གྱི་སྒྲས་བགེགས་བསྐྲད་པ་དང་ ༑ ཕུར་བུའི་སྔགས་དང་བཅས་པའི་བགེགས་རྣམས་ཕུར་བུས་གདབ་པར་བྱ་བའི་བར་དུ་རྒྱས་པ་བྱའོ།

།གང་ལྟར་ཡང་རུང་སྟེ། སྲུང་བའི་འཁོར་ལོའི་དབུས་སུ་སྐད་ཅིག་ཙམ་གྱིས ། པདྨ་དང་ཉི་མའི་སྟེང་དུ་ཧཱུྃ་ཁ་དོག་དཀར་པོ་བསམ་པར་བྱའོ ༑ ༑ ཧཱུྃ་དེའི་འོད་ཀྱིས་འཇིག་རྟེན་གྱི་ཁམས་ཐམས་ཅད་གང་སྟེ་འཕགས་པ་ཐམས་ཅད་མཆོད། སེམས་ཅན་ཐམས་ཅད་ཀྱི་དོན་བྱས་ཏེ་ཚུར་འདུས་པ་ལས་སྐད་ཅིག་ཙམ་གྱིས་ཕྱིར་ཟློག་མ་ཞེས་བྱ་བ། རྡོ་རྗེའི་ལྷ་མོ་ངེས་པར་འཆི་བའང་འཚོ་བར་མཛད་མ། སྐུ་མདོག་དཀར་ཞིང་ན་བཟའ་དཀར་བས་བརྒྱན་པ། བདུད་སྡིག་ཅན་དང་དབང་ཕྱུག་ལ་སོགས་པའི་བགེགས་ཐམས་ཅད་ཀྱི་སྟེང་ན་པདྨ་དང་ཟླ་བའི་གདན་ལ་ཞབས་གཡས་བརྐྱང་བས་བཞུགས་པ། ཞལ་བརྒྱད་མ། ཕྱག་བཅུ་དྲུག་མ། རྩ་བའི་ཞལ་ནི་དཀར་ཞིང་རབ་ཏུ་ཞི་བའི་སྤྱན་གསུམ་དང་ལྡན་པ། ཞི་བ་ཡིན་མོད་ཀྱི་འོན་ཀྱང་མཆེ་བ་ཅུང་ཟད་དང་ལྡན་པའོ། །གཡས་པ་ནི་སྔོ་བ་དང་དམར་བ་དང་སེར་བའི་ཞལ་གསུམ་སྟེ། དྲག་ཏུ་བཞད་ཅིང་ཁྲོ་བོའི་སྤྱན་གསུམ་དང་ལྡན་པ་ཡིན་ནོ། །གཡོན་པ་ནི་དམར་བ་དང་ལྗང་བ་དང་དུད་ཁ་སྟེ། རབ་ཏུ་ཁྲོས་པ་ཤིན་ཏུ་དམར་བའི་སྤྱན་གསུམ་དང་ལྡན་པ་ཡིན་ནོ། །སྟེང་གི་ཞལ་ནི་ཤིན་ཏུ་སྒེག་ཅིང་མཛེས་ལ་ཞི་བ་རབ་ཏུ་དཀར་ཞིང་སྤྱན་གསུམ་དང་ལྡན་པ་ཡིན་ནོ། །ཡང་ན་འདི་ནི་ཞལ་བཞི་པ་སྟེ། གཡས་སྔོ་ཞིང་གཡོན་དམར་བ། གཉིས་ནི་རབ་ཏུ་ཁྲོས་པ་ཡིན་ལ། སྟེང་གི་ཞལ་བཞི་པ་ནི་ཤིན་ཏུ་སེར་བ་ཡིན་ནོ ༑ ༑ ཕྱག་བཅུ་དྲུག་གི་གཡས་པ་བརྒྱད་ནི། དང་པོ་ན་རྡོ་རྗེ། གཉིས་པ་ན་ཞགས་པ ༑ གསུམ་པ་ན་རལ་གྲི ། བཞི་པ་ན་དགྲ་སྟ། ལྔ་པ་ན་ལྕགས་ཀྱུ། དྲུག་པ་ན་མདའ༑ བདུན་པ་ན་ཐོ་བ། བརྒྱད་པ་ན་འཁོར་ལོ། གཡོན་གྱི་དང་པོ་ན་དྲིལ་བུ། གཉིས་པ་ན་སྡིགས་མཛུབ། གསུམ་པ་ན་བུམ་པ། བཞི་པ་ན་མདུང༌། ལྔ་པ་ན་ཐོད་པ། དྲུག་པ་ན་གཞུ། བདུན་པ་ན་ཁ་ཊྭཱཾ་ག བརྒྱད་པ་སྐྱབས་སྦྱིན་གྱི་ཕྱག་རྒྱའོ ༑ ༑ རིན་པོ་ཆེ་དང་མི་རུས་ཀྱི་ཕྲེང་བའི་རྒྱན་གྱིས་བརྒྱན་པའོ། །སྟག་གི་ལྤགས་པའི་ཤམ་ཐབས་ཅན་བསྐལ་པའི་མེ་རི་རབ་ཏུ་འབར་བའི་དབུས་ན་བཞུགས་པའོ།

།དེའི་ཐུགས་ཀར་འོག་ནས་འཆད་པར་འགྱུར་བའི་བྲི་བའི་སྐབས་དང་མཐུན་པའི་འཁོར་ལོ་རབ་ཏུ་རྒྱས་པ། ཤིན་ཏུ་གསལ་བ། ཟླ་བའི་སྟེང་དུ་བསྒོམ་སྟེ། དེའི་དབུས་སུ་ཡི་གེ་ཧཱུྃ་ལས་འོད་ཟེར་སྤྲོས་ནས་བདག་དང་འདྲ་བའི་ཡེ་ཤེས་སེམས་དཔའ་སྤྱན་དྲངས་ཏེ། ཇི་ལྟར་འབྱོར་བའི་ཡིད་ཀྱིས་ནམ་མཁའ་ལ་བཞུགས་པ་ལ་མཆོད་ནས། ཛཿཧཱུྃ་བྃ་ཧོཿ ཞེས་པས་བདག་གིས་ལུས་ལ་བསྟིམ་པར་བྱའོ། །ཡང་འོད་ཟེར་གྱི་རྣམ་པས་དེ་བཞིན་གཤེགས་པའི་དཀྱིལ་འཁོར་སྤྱན་དྲངས་ཏེ། དབང་བསྐུར་བར་གསོལ་བ་གདབ་ལ། དེ་བཞིན་གཤེགས་པའི་ཚོགས་ཀྱིས་དབང་བསྐུར་ནས་ཆུ་ལྷག་མ་ཡར་ལུད་པ་ལས། སྤྱི་བོར་མི་བསྐྱོད་པ་དབུས་སུ་བཞུགས་པའི་དེ་བཞིན་གཤེགས་པ་ལྔས་དབུར་བརྒྱན་པར་བྱའོ། །དེ་ནས་ཡིད་ཀྱིས་མེ་ཏོག་ལ་སོགས་པའི་མཆོད་པ་ལྔས་བདག་ཉིད་ལ་མཆོད་ཅིང་བསྟོད་ལ། བདུད་རྩི་མྱངས་པས་མཉེས་པར་བྱ་སྟེ། ལྷའི་སྐུ་མདོག་དང་ཕྱག་མཚན་ལ་དམིགས་ཤིང༌། གཙོ་བོར་འཁོར་ལོ་གསལ་གདབ་པའི་ཚུལ་གྱིས་ཡུན་རིང་དུ་བསམ་གཏན་བྱའོ། །གལ་ཏེ་སྐྱོ་བར་འགྱུར་ན་གསང་སྔགས་བཟླ་བར་བྱ་སྟེ། ཨོཾ་ཨ་མྲྀ་ཏ་སཉྫཱི་བཱ་ནི་མ་ཧཱ་ཨ་མྲྀ་ཏ་སུ་མུ་ཁེ་ཛཱི་བཾ། པྲ་བེ་ཤ་ཡ། པྲ་བེ་ཤ་ཡ། སརྦ་བཛྲ་པདྨ་ས་མ་ཡོ་གི་མ་ཧཱ་བོ་དྷི་ཙིཏྟ། ¡Ã བིསྠཱ་པི་ཏ་མཱུཏྟེ་ ( ¡¶ ཞ ¡· བི་པི་ཐ་མུར་ཏེ་ ) ཧུྃ་ཧཱུྃ་ ¡Ã ཨ་ཨཱཿ ( ¡¶ ཞ ¡· - ཨ་ཨཱཿ ) ཨཾ་ཨཱཿཧ་སྭཱ་ཧཱ། འདི་ནི་ཁྲི་ཙམ་བཟླས་བྱས་པས། །འཆི་བ་ཐམས་ཅད་འཚོ་བར་བྱེད། ། དུས་མིན་འཆི་བ་གཞི་འགྱུར་ཞིང༌། །འཆི་བ་ལས་ནི་ངེས་པ་སློང༌། །དེ་ལྟ་བུའི་ཚུལ་གྱིས་སྔོན་དུ་བསྙེན་པ་འབུམ་ལ་སོགས་པ་སོང་བའི་སྒྲུབ་པ་པོས། གསང་སྔགས་ཀྱི་ལས་ཀྱི་བཤམས་བུ་གདགས་པའི་སྒོ་ནས་དངོས་གྲུབ་ཕྲ་མོ་རྣམས་སྒྲུབ་པར་འདོད་ན། གསང་སྔགས་གོང་མ་རྣམས་ཀྱི་གཤམ་དུ་ཧི་ཧི་ཞེས་བརྗོད་ན། གསང་སྔགས་ཐམས་ཅད་བཟླས་པར་འགྱུར་རོ། །ཧཱུྃ་ཧཱུྃ་གིས་སྔགས་ཐམས་ཅད་ཀྱི་བསྙེན་པ་རྫོགས་པར་འགྱུར་རོ།

།ཧ་ཧ་ཞེས་པས་བདག་ལ་སངས་རྒྱས་རྣམས་མགུ་བར་འགྱུར་རོ།། ཧེ་ཧེ་ ( ¡¶ ལུ ¡· + ཧོ་ཧོ་ ) ཞེས་པས་དེ་བཞིན་གཤེགས་པ་རྣམས་དགྱེས་པར་འགྱུར་རོ།། ས་ས་ཞེས་པས་སངས་རྒྱས་རྣམས་ ( ¡¶ ཞ ¡· + ལ་ ) བསྙེན་བཀུར་བྱས་པར་འགྱུར་ཏེ། ལེགས་སོ་ཞེས་བདག་ལ་དགྱེས་པར་འགྱུར་རོ། ། ¡Ã ཏྲྱཾ་ཏྲྱཾ་ ( ¡¶ ཞ ¡· ཏྱི་ཏྱི་ ) གིས་དེ་བཞིན་གཤེགས་པ་རྣམས་མཆོད་པར་འགྱུར་རོ། །ལྃ་ལྃ་གིས་ནི་ཤེས་པར་འགྱུར་རོ ༑ ༑ ཧྲིཾ་ཧྲིཾ་གིས་ནི་དངོས་གྲུབ་ཐམས་ཅད་འཛིན་པར་འགྱུར་རོ། །ཧྃ་ཧྃ་གིས་ནི་བདག་གཞན་སྲུང་བར་འགྱུར་རོ། །ཧོ་ཧོ་ཞེས་བརྗོད་པས་རྗེས་སུ་ཆགས་པར་འགྱུར་རོ། །ཌྃ་ཌྃ་གིས་དངོས་གྲུབ་ཐམས་ཅད་འགུག་པར་འགྱུར་རོ། །ཡང་ཚར་གཅད་པར་བྱ་བའི་ཕྱིར། ཧཱུྃ་ཧཱུྃ་གིས་མདུན་དུ་བསྒྲུབ་བྱ་དམིགས་ལ། ཛཿཛཿཞེས་པས་བཀུག་སྟེ། ཧཱུྃ་ཧཱུྃ་གིས་ཕུར་བུས་གདབ། ཕཊ་ཕཊ་ཀྱིས་གསད་པར་བྱ། ཡང་ཏྲཱྃ་ཏྲཱྃ་གིས་བགེགས་རྣམས་བཀུག་ལ། ཧཱུྃ་བྷྲཱུྃ་གྱིས་བསད་དེ། ¡Ã ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ ( ¡¶ ཞ ¡·¡¶

ལུ ¡· ཧཱུྃ་ཧཱུྃ་ཧཱུྃ་བྷུྃ་ཧཱུྃ་ཧཱུྃ་ཧཱུྃ་ ) གིས་ཐལ་བར་བརླག་པར་བྱའོ། །ཧ་ཧ་ཞེས་པས་དགྲ་བགེགས་རྣམས་བསྲེག་པར་བྱའོ། །བྱ་བྱ་ཞེས་པའམ། ¡Ã བྷུྃ་བྷུྃ་ ( ¡¶ ཞ ¡· ཧཱུྃ་ཧཱུྃ་ ) ཞེས་པས་བདག་གཟི་བརྗིད་བསྐྱེད་པར་བྱའོ།། གྷུ་གྷུ་ཞེས་པས་མེ་ཏོག་ལ་བཟླའོ ༑ ༑ ¡Ã གྃ་གྃ་ ( ¡¶ ཞ ¡· གྷ་གཾ་ ) ཞེས་པས་དྲི་ལ་བཟླ་བར་བྱའོ། །རྃ་རྃ་ཞེས་པས་མར་མེ་ལ་བཟླ་བར་བྱའོ། །ལས་ཐམས་ཅད་འགྲུབ་པར་བྱེད་པ་ལྷའི་རྣལ་འབྱོར་དང་བཟླས་བརྗོད་བསྟན་ཟིན་ཏོ།། །། ད་ནི་ལས་ཐམས་ཅད་འགྲུབ་པའི་འཁོར་ལོ་བྲི་བ་བརྗོད་པར་བྱ་སྟེ། དེ་ལ་བྲི་བའི་གཞི་ནི་ལས་འཇམ་པོ་རྣམས་ལ་གྲོ་གའམ་རས་ལ་འབྲི་བར་བྱའོ། ། དྲག་པོ་རྣམས་ལ་མིའི་ལྤགས་པའམ། དུར་ཁྲོད་ཀྱི་རས་ལ་འབྲི་བར་བྱའོ། །གང་ལྟར་ཡང་ཤོག་བུ་ལ་བྲིས་པ་ལ་ཉེས་པ་མེད་དོ། །ཞེས་བླ་མ་རྣམས་གསུང་ངོ༌། ། བྲི་བའི་སྣག་ཚ་ནི་སྐྱེས་པའི་ཐོད་པར་པདྨའི་རྩ་བའི་སྡོང་པོ་ལས་ཚིལ་ཆེན་གྱི་མར་མེ་སྦར་ལ། བུད་མེད་ཀྱི་ཐོད་པས་ཁ་བཀབ་པ་ལས་དུ་བ་བླང་པར་བྱའོ། ། དེ་ན་ཌོཾ་བི་ནཱི་བྲམ་ཟེའམ་རྒྱལ་པོའི་བུ་མོའི་དང་པོའི་རང་བྱུང་དང༌། བྱང་ཆུབ་ཀྱི་སེམས་དང་གསུམ་སྦྱར་ཏེ་སྤྱྀན་དང་ལྡན་པར་བྱའོ། །དེ་ལ་ཞི་བའམ། རྒྱས་པའམ ༑ དབང་ངམ། བསྲུང་བའམ། ཕྱིར་བཟློག་པ་དེའི་ཚེ་ག་པུར་དང་གི་ཧཾ་དང་གུར་གུམ་རྣམས་དང་བསྲེ་བར་བྱའོ། །དྲག་པོའི་ལས་ལ་ནི་དེའི་སྟེང་དུ་ཁྲག་དང་དུག་ཀྱང་བསྲེ་བར་བྱའོ། །བྲི་བའི་སྣག་ཚའོ། །དེ་ནས་བྲི་ཐབས་ཀྱི་ཆོ་ག་ནི། བདག་སྔར་གྱི་རྣལ་འབྱོར་དང་གསང་སྔགས་དང་ལྡན་པའམ། ཡང་ན་འདིའི་སྐབས་སུ་ཧེ་རུ་ཀའི་རྣལ་འབྱོར་དང་གསང་སྔགས་ཀྱིས་ཀྱང་འགལ་བ་མེད་པར་རྒྱུད་ནས་གསུངས་ཏེ། དེའང་འཁོར་ལོ་བདེ་མཆོག་གི་ང་རྒྱལ་དང་ལྡན་ པས ༑ ཨོཾ་ཧྲཱྀ་ཧ་ཧ་ཆེ་གེ་མོ་ཤཱནྟིཾ་ཀུ་རུ་ཧཱུྃ་ཧཱུྃ་ ¡Ã པཱ་པཾ་ ( ¡¶ ཞ ¡· - པཱ་པཾ་ ) ཕཊ། ཅེས་ལན་ རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས།

ས་སྐྱ་བཀའ་འབུམ། PAGE 344PAGE 343 ཎམྱཊཎཌཋརྒྱལྒརྗརྩཌཐྲཨམྲདཀྱལྒསླརྨྱརྡརྣརྒདཟ EMBED CorelDRAW.Graphic.9 EMBED CorelDRAW.Graphic.9 