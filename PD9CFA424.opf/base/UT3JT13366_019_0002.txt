༄༅། །དཔལ་འཁོར་ལོ་བདེ་མཆོག་གི་མཆོད་པའི་ཆོ་ག་ཀུན་ཏུ་བཟང་པོའི་མཆོད་སྤྲིན་བཞུགས། །

༄༅། །དཔལ་འཁོར་ལོ་བདེ་མཆོག་གི་མཆོད་པའི་ཆོ་ག་ཀུན་ཏུ་བཟང་པོའི་མཆོད་པའི་སྤྲིན་ཞེས་བྱ་བ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ ༑ ༑ ནམ་མཁའི་རང་བཞིན་ནམ་མཁའི་མདོག་ཅན་ཧེ་རུ་ཀ་དཔལ་ནམ་མཁའི་སྐུ ༑ ༑ ཉི་མ་འཁྱིལ་པ་ཉི་མའི་མདངས་ཅན་རྡོ་རྗེ་ཕག་མོ་ཉི་མས་འཁྱུད། །སྐར་མའི་མདོག་ཅན་སྐར་མ་ལྟར་བཀྲ་ཕྱག་རྒྱ་དྲུག་གི་སྐར་མའི་རྒྱན། །རྣམ་པར་བཀྲམ་པས་རྣམ་པར་བཀྲ་བའི་ཞབས་ཀྱི་པདྨོར་རྣམ་པར་འདུད། །ཧེ་རུ་ཀ་དཔལ་སྒྲུབ་པའི་ཐབས། །སྤྱོད་པའི་རྡོ་རྗེའི་གཞུང་བཞིན་དུ། །བདག་གིས་བཀོད་མོད་སླར་ཡང་ནི། །དེ་མཉེས་བྱེད་པའི་ཆོ་ག་བཤད། །དཀྱིལ་འཁོར་བསྒྲུབ་དང་མཆོད་པ་དང༌། །བཀའ་དྲིན་ནོད་དང་དངོས་གྲུབ་བླང༌། །བདག་ཉིད་མཆོད་དང་མཇུག་གི་ལས། །རྣམ་པ་དྲུག་གིས་ཡང་དག་བསྡུས། །དེ་ལ་སྔགས་པས་ཐོ་རངས་ལ་སོགས་པའི་དུས་སུ། ཇི་སྐད་བཤད་པའི་རིམ་པ་གཉིས་བཟླས་པ་དང་བཅས་པ་སྔོན་དུ་སོང་ནས། དཀྱིལ་འཁོར་བསྡུས་ཏེ་ཧེ་རུ་ཀ་ ( ¡¶ ཞ ¡· + དཔལ་ ) ཕྱག་གཉིས་པའི་ང་རྒྱལ་དང་ལྡན་པས། བསྒྲུབ་པའི་མཎྜལ་ཁྲུ་གང་ལས་མི་ཆུང་བ། བ་ལས་བྱུང་བ་ལྔས་ཁྱེ་མ་མེད་པར་བྱུགས་པའི་མདུན་དུ། ཆུ་གཉིས་སྔོན་དུ་འགྲོ་བའི་མཆོད་པ་ལྔ་དང༌། ནང་གི་མཆོད་པ་དང༌། གཏོར་མ་གསུམ་བཤམ། རྡོ་རྗེ་དྲིལ་བུ་མདུན་དུ་བཞག་ལ། མཆོད་རྫས་རྣམས་སུཾ་བྷས་བསངས། སྭ་བྷཱ་ཝས་སྦྱངས ༑ སྟོང་པའི་ངང་ལས་ཨཱཿལས་བྱུང་བའི་ཐོད་ ¡Ã པའམ ( ¡¶ ཞ ¡·¡¶ ལུ ¡· པའི་ ) སྣོད་རྣམས་ཀྱི་ནང་དུ། ཡི་གེ་གསུམ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ་དྲི། ཞལ་ཟས་རྣམས་ངོ་བོ་བཟང་ཞིང་རྒྱ་ཆེ་བས་ས་དང་ནམ་མཁའ་དང་བར་སྣང་གང་བར་བསྐྱེད་ལ། སོ་སོའི་སྔགས་དང་ཡི་གེ་གསུམ་བརྗོད་པས་བྱིན་གྱིས་བརླབ་བོ། །དེ་ནས་བདུད་རྩིའི་རི་ལུ་དང་སྦྱར་བའི་དྲིའི་ཆུས། དཀྱིལ་འཁོར་གྱི་དབུས་དང་དབང་ལྡན་ནས་བརྩམས་ཏེ། གཡོན་སྐོར་དུ་བྱུག་ཅིང་སུམ་བྷའི་སྔགས་བརྗོད་ལ། དེར་སྲུང་བའི་འཁོར་ལོ་བསྒོམ་མོ།

།དེ་ནས་བསྲུང་བའི་ཕྱིར་ལག་པ་མ་བཏེགས་པར་མེ་ཏོག་གཅིག་དབུས་སུ་བཞག་ནས་སྲུང་བའི་འཁོར་ལོའི་ནང་དུ། སྒྲུབ་པའི་ཐབས་ལས་འབྱུང་བ་བཞིན་གཞལ་ཡས་ཁང་པ་བསྒོམས་ལ། ལྷའི་གནས་སུམ་ཅུ་སོ་བདུན་དང༌། ནང་གི་གྲྭ་བཞིའི་ཐོད་པ་དང༌། ཕྱིའི་དུར་ཁྲོད་བརྒྱད་ཀྱི་གནས་སུ་དྲིའི་ཐིག་ལེ་མེ་ཏོག་ཅུང་ཟད་རེ་དང་བཅས་པ་བཀོད་པ་རྣམས། གདན་དང་གཞིར་དམིགས་ནས་གཡོན་པའི་སྲིན་ལག་གིས་མཎྜལ་ལ་རེག་ཏེ། པུ་ཛཱ་ཨོ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སཽ་སུ་ན་སི་མ་ཀུ། ཞེས་བརྗོད་པས་རང་བཞིན་གྱིས་གྲུབ་པའི་ཡུལ་ནི་ཤུ་རྩ་བཞིར་བལྟའོ། །དེ་ནས་གཙོ་བོ་ཡབ་ཡུམ་གྱི་སྙིང་པོ་གཉིས་དང༌། འཁོར་རྣམས་ཀྱི་སོ་སོའི་སྔགས་དང༌། ཐོད་པ་དང་དུར་ཁྲོད་རྣམས་ལ་ཡི་གེ་གསུམ་བརྗོད་ཅིང་མེ་ཏོག་གི་ཚོམ་བུ་རྣམས་རིམ་པ་བཞིན་བཀོད་ལ། མེ་ཏོག་གི་ཚོམ་བུར་གྲུབ་པ་ཙམ་གྱིས་ལྷའི་སྐུ་དང༌། བདུད་རྩིས་གང་བའི་ཐོད་པ་དང༌། དུར་ཁྲོད་རྣམས་སུ་གྱུར་པར་སྐད་ཅིག་གིས་ལྷག་པར་མོས་པའམ། ཡང་ན་ཚོམ་བུ་དབུ་མའི་སྟེང་དུ་ཨཱ་ལི་གཉིས་ལས་ཟླ་བའི་དཀྱིལ་འཁོར་དང༌། ཡ་ར་ལ་ཝ་ཌ་ཌྷ་དང་བཅས་པའི་ཀཱ་ལི་གཉིས་ལས་ཉི་མའི་དཀྱིལ་འཁོར་དང་བར་དུ་ཧཱུྃ་དང་ཨྃ་ལས་རྡོ་རྗེ་དང་གྲི་གུག་ཧཱུྃ་དང་ཨྃ་གིས་མཚན་པ་རྣམས་གཅིག་ཏུ་འདྲེས་པ་རྣམས་ལས་བྱུང་བའི་ཧེ་རུ་ཀ་ཡབ་ཡུམ་གྱི་སྐུ་ཡོངས་སུ་རྫོགས་པར་བསྐྱེད་ལ། སྙོམས་པར་ཞུགས་པའི་བདེ་བ་ཆེན་པོའི་སྒྲས་ཕྱོགས་བཅུའི་དེ་བཞིན་གཤེགས་པ་རྣམས་ཉེ་བར་བཀུགས་ ( ¡¶ ཞ ¡· བཅུག་ ) ནས་ཞལ་དུ་ཞུགས་ཏེ་སྙིང་གར་བཞུ་ནས། རྡོ་རྗེའི་ལམ་ནས་ཡུམ་གྱི་མཁར་བབས་པས་ཐིག་ལེ་བཞི་བཅུར་གྱུར་པ་ལས་བྱུང་བའི་དཀྱིལ་ ( ¡¶ ཞ ¡· དཀྱིལ་ ) འཁོར་གྱི་ལྷ་སུམ་ཅུ་སོ་དྲུག་དང༌། བདུད་རྩིས་ཡོངས་སུ་གང་བའི་ཐོད་པ་རྣམས་སུ་གྱུར་པ། སྦྱོར་མཚམས་ནས་སྤྲོས་ནས་སོ་སོའི་གདན་ལ་འཁོད་པར་བསམ ༑ འདིའི་ལུགས་ལ་དུར་ཁྲོད་རྣམས་གཞལ་ཡས་ཁང་པ་བསྐྱེད་པའི་དུས་སུ་བསྒོམ་པར་བྱའོ།

།ལཱུ་ཧི་པའི་ ( ¡¶ ཞ ¡·¡¶ ལུ ¡· + ལུགས་ ) ལྟར་ན། རྟེན་དང་བརྟེན་པར་བཅས་པའི་དཀྱིལ་འཁོར་སྒྲ་ཚུལ་ལས་བསྐྱེད་དོ། །དེ་ནས་གོ་ཆ་གཉིས་ཤེས་ནས ༑ ༑ ཡེ་ཤེས་འཁོར་ལོ་རྣམ་པར་བསྒོམ། །སྔགས་དང་ཕྱག་རྒྱ་སྦྱོར་ཤེས་ནས།། དམ་ཚིག་འཁོར་ལོ་ལ་མྱུར་གཞུག །དེ་ནས་དབང་བསྐུར་ཏེ། རིགས་ཀྱི་བདག་པོའི་རྒྱས་གདབ་བོ། །གཙོ་བོའི་རིགས་བདག་རྩ་བའི་བླ་མ་དང་གཉིས་སུ་མེད་པར་བསམ། དཀྱིལ་འཁོར་གྱི་སྟེང་གི་ཆ་ལ་བླ་མ་བརྒྱུད་པ་རྣམས་དང༌། ཁོར་ཡུག་ཀུན་ཏུ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་གང་བར་བལྟའོ ༑༑ དཀྱིལ་འཁོར་སྒྲུབ་པའི་རིམ་པའོ། །སྔགས་དང་ཕྱི་དང་ཡིད་ལས་བྱུང༌།། ནང་དང་མཉེས་དང་བླ་མེད་དང༌། །བསྟོད་དང་དེ་བཞིན་གཏོར་མ་སྟེ། །དཀྱིལ་འཁོར་མཆོད་པ་རྣམ་པ་བརྒྱད། །དེ་ལ་ཐོག་མར་སྔགས་ཀྱིས་མཆོད་པའི་ཕྱིར། རང་གི་སྙིང་གའི་ས་བོན་ལས་སྔགས་ཀྱི་ཕྲེང་བ་འཕྲོས་པས་ལྷ་རྣམས་ཀྱི་ཐུགས་ཀའི་ས་བོན་ལ་ཐིམ་པས། ལྷ་རྣམས་ཀྱི་འོད་དང་གཟི་བརྗིད་ཚད་མེད་པར་འཕེལ་ཞིང་རྒྱུད་བསྐུལ་བས། དེའི་ཐུགས་ཀ་ནས་འོད་ཟེར་འཕྲོས་པས་བདག་ལ་ཐིམ་ནས་བདག་བྱིན་གྱིས་བརླབས་པར་བསམ་ཞིང་ ( ¡¶ ཞ ¡·¡¶ ལུ ¡· + རྩ་ ) སྔགས་རྣམས་བཟླས་པར་བྱའོ། །སྔགས་ཀྱི་ཚིག་ནི་འདི་དག་ཡིན་ནོ། །ཨོཾ་ན་མོ་བྷ་ག་ཝ་ཏེ ༑ ཝཱི་རེ་ཤཱ་ཡ། མ་ཧཱ་ཀལྤཱགྣི་སཾ་ནི་བྷཱ་ཡ། ཛ་ཊཱ་མ་ཀུ་ཊོཏྐ་ཊཱ་ཡ། དཏ྄ཥྟྲཱ་ཀ་རཱ་ལོ་གྲ་བྷཱི་ཥ་ཎ་མུ་ཁཱ་ཡ། ས་ཧ་སྲ་བྷུ་ཛ་བྷཱ་སུ་རཱ་ཡ། པ་ར་ཤུ་པཱ་ཤོདྱ་ཏ་ཤཱུ་ལ་ཁ་ཊྭཱཏ྄་ག་དྷཱ་རི་ཎེ། བྱཱ་གྷྲཱ་ཛི་ནཱམྦ་ར་དྷ་རཱ་ཡ། མ་ཧཱ་དྷཱུམྦྲཱནྡྷ་ཀཱ་ར་ཝ་པུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾཧྲཿཧྲཿ ཕཻཾ་ཕཻཾ། ཕཊ་ཕཊ ༑ ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ས་རུ་དྷི་ར་ཨནྟྲ་མཱ་ལཱ་བ་ལམྦི་ནི། གྲྀཧྞ་གྲྀཧྞ། སཔྟ་པཱ་ཏཱ་ལ་ག་ཏ་བྷུ་ཛཏ྄་ག་སརྦམྦཱ། ཏརྫ་ཡ་ཏརྫ་ཡ། ཨཱ་ཀཌྜྷ།། ཨཱ་ཀཌྜྷ། ཧྲིཾ་ཧྲིཾ། ། ཀྵྨཱཾ་ཀྵྨཱཾ།

ཧཱཾ་ཧཱཾ། ཧཱིཾ་ཧཱིཾ། ཧཱུྃ་ཧཱུྃཿ ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧཱུྃ་ཧཱུྃ། ཕཊ ( ¡¶ ལུ ¡· + ཕཊ་སྭཱ་ཧཱ ) ། ཡབ་ཀྱི་རྩ་བའི་སྔགས་སོ ༑ ༑ ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སམྦ་ར་སྭཱ་ཧཱ། སྙིང་པོའོ།། ཨོཾ་ཧྲི་ཧ་ཧ་ཧཱུྃ་ཧཱུྃ་ཕཊ། ཉེ་བའི་སྙིང་པོའོ། །ཨོཾ་ན་མོ་བྷ་ག་ཝ་ཏི་བཛྲ་བཱ་ར་ཧཱི་བྃ། ཨཱརྱཱ་པ་རཱ་ཛི་ཏེ་ཏྲཻཻ་ལོ་ཀྱ་མཱ་ཏེ་མ་ཧཱ་བི་དྱཱ་ཤྭ་རཱི། སརྦ་བྷཱུ་ཏ་བྷ་ཡ་བ་ཧེ་མ་ཧཱ་བཛྲེ། བཛྲཱ་ས་ནེ། ཨ་ཛི་ཏེ། ཨ་པ་རཱ་ཛི་ཏེ། བ་ཤྱཾ་ཀ་རི་ནེ་ ( ¡¶ ཞ ¡· ཎེ་ ) ཏྲ་བྷྲ་མ་ཎི། ཤོ་ཥ་ཎི ༑ རོ་ཥ་ཎི། ཀྲོ་དྷེ། ཀ་རཱ་ལེ་ནི། ཏྲཱ་ས་ནི་མཱ་ར་ཎི། པྲ་བྷེ་ད་ནི། པ་རཱ་ཛ་ཡེ། བི་ཛ་ཡེ་ཛམྦྷ་ནི་སྟྭཾ་བྷ་ནི་མོ་ཧ་ནི། བཛྲ་བཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ ཏདྱ་ཐཱ ༑ པྲོ་ཏཾ་གེ པྲོ་ཏཾ་གེ ཧ་ན་ཧ་ན་པྲཱ་ཎཱ་ན། ཀིཾ་ཀི་ནི་ཁིཾ་ཁི་ནི། དྷུ་ན་དྷུ་ན། བཛྲ་ཧ་སྟེ ༑ ཤོ་ཥ་ཡ་ཤོ་ཥ་ཡ། བཛྲ་ཁ་ཊྭཱཾ་ག་ཀ་པཱ་ལ་དྷཱ་རི་ཎི། མ་ཧཱ་པི་སི་ཏ་མཱཾ་ས་ཨ་ ( ¡¶ ལུ ¡· - ཨ་ ) ཤ་ནི། མཱ་ནུ་ཥ་ཨནྟྲ་པྲཱ་བྲྀ་ཏྟི། སཱནྣི་དྷྱ་ན་ར་སི་ར། མཱ་ལཱ་གྲནྠི་ཏ། དྷཱི་རི་ཎི། སུམྦྷ་ནི་སུམྦྷེ། ཧ་ན་ཧ་ན་པྲ་ཎཱཾ་སརྦ་པ་ཤུ་བཱ་ནཱཾ། མ་ཧཱ་མཱནྶ། ཙྪེ་ད་ནི་ཀྲོ་དྷ་མཱུརྟྟེ ༑ དཾཥྟཱུ་ཀ་རཱ་ལི་ནི་མ་ཧཱ་མུ་དྲེ་ཤྲཱི་ཧེ་རུ་ཀ དེ་བ་སྱ། ཨ་གྲ་མ་ཧི་ཥི་ས་ཧ་སྲ་ཤི་རེ་ས་ཧ་སྲ་བཱ་ཧ་བེ། ཤ་ཏ་ས་ཧ་སྲ་ཨ་ན་ནེ། ཛྭ་ལི་ཏ་ཏེ་ཛ་སེ། ཛྭ་ལཱ་མུ་ཁི། པིངྒ་ལ་ལོ་ཙ་ནི། བཛྲ་ཤ་རི་རེ་བཛྲ་ཨཱ་ས་ནེ། མི་ལི་ཏེ། ( ¡¶ ལུ ¡· + ནི་ ) མི་ལི་ཏེ། ཧེ་ཧེ། ཧཱུྃ་ཧཱུྃ ༑ ཁ་ཁ། དྷུ་དྷུ། དྷུ་རུ་དྷུ་རུ། མུ་རུ་མུ་རུ། མུཉྩ་མུཉྩ། ཨ་དྭཻ་ཏེ་མ་ཧཱ་ཡོ་གི་ནཱི། པ་ཋི་ཏ་སིདྡྷེ། དྲེཾ་དྷཾ་དྲེཾ་དྷཾ། གྲཾ་གྲཾ། ཧེ་ཧེ་ཧ་ཧ། བྷཱི་མེ་ཧ་ས་ཧ་ས། བཱི་རེ་ཧཱ་ཧཱ་ཧོ་ཧོ། ཧཱུྃ་ཧཱུྃ ༑ ཏྲཻ་ལོ་ཀྱ་བི་ནཱ་ཤ་ནི། ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པ་རི་བཱ་རེ་ཧཱུྃ་ཧཱུྃ་ཕཊ། སིཾ་ཧ་རཱུ་པེ་ཁཿ

ག་ཛ་རཱུ་པེ་གཿ ཏྲཻ་ལོ་ཀྱ་ཨུ་ད་རེ་ས་མུ་དྲ་མེ་ཁ་ལེ། གྲ་ས་གྲ་ས། ཧཱུྃ་ཧཱུྃ་ཕཊ། བཱི་ར། ཨ་དྭཻ་ཏེ་ཧཱུྃ་ཧཱུྃ་ཧཱཿཧཱཿམ་ཧཱ་པ་ཤུ་མོ་ཧ་ནི། མ་ཧཱ་ཡོ་གཱི་ཤྭ་རཱི་ཏྭཾ་ཌཱ་ཀི་ནཱ ༑ སརྦ་ལོ་ཀཱ་ནཱཾ་བནྡ་ནི་སཏྱཿ ( ¡¶ ལུ ¡· + ཡ་ ) པྲ་ཏྱ་ཡ་ཀཱ་རི་ཎི་ཧཱུྃ་ཧཱུྃ་ཕཊ། བྷཱུ་ཏ་ཏྲཱ་ས་ནི་མ་ཧཱ་བཱི་རེ་པ་ར་མ། སིདྡྷེ་ཡོ་གཱི་ཤྭ་རཱི་ཕཊ། ཧཱུྃ་ཧཱུྃ་ཕཊ་ཧཱུྃ་ཧཱུྃ་ ( ¡¶ ལུ ¡· + ཧཱུྃ་ ) ཕཊ་སྭཱ་ཧཱ ༑ རྡོ་རྗེ་ཕག་མོའི་རྩ་བའི་སྔགས་སོ། །ཨོཾ་བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། སྙིང་པོའོ། །ཨོཾ་སརྦྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཉེ་བའི་སྙིང་པོའོ ༑ ༑ ཨོཾ་ཙཽ་རཱི་ཡེ་ཧཱུྃ་ཧཱུྃ་ཕཊ། ཉེ་བའི་སྙིང་པོའི་སྙིང་པོའོ། །ཨོཾ་ཌཱ་ཀི་ནཱི་ཡེ་ཧཱུྃ་ཧཱུྃ་ཕཊ ༑ ཨོཾ་ལཱ་མ་ཡེ་ཧཱུྃ་ཧཱུྃ་ཕཊ། ཨོཾ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་རཱུ་པི་ནཱི་ཡེ་ཧཱུྃ་ཧཱུྃ་ཕཊ། སྙིང་པོའི་རྣལ་འབྱོར་མ་བཞིའི་སྔགས་སོ། །ཨོཾ་ཀ་ར་ཀ་ར་ཧཱུྃ་ཧཱུྃ་ཕཊ། ཨོཾ་པྲ་ཙཎྜེ་ཧཱུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ཨོཾ་ཙཎྜ་ཨ་ཀྵཱི་ཡེ་ཧཱུྃ་ཧཱུྃ་ཕཊ། ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ། ཨོཾ་པྲ་བྷཱ་ཝ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་ཏྲཱ་ས་ ( ¡¶ ལུ ¡· - ས་ ) ཡ་ཏྲཱས་ཡ་ཧཱུྃ་ཧཱུྃ་ཕཊ། ཨོཾ་མ་ཧཱ་ནཱ་སེ་ཧཱུྃ་ཧཱུྃ་ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧཱུྃ་ཧཱུྃ་ཕཊ། ཨོཾ་བཱི་ར་མ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་ཧྲཽཾ་ཧྲཽཾ་ཧཱུྃ་ཧཱུྃ་ཕཊ། ཨོཾ་ཁརྤ་རཱི་ཧཱུྃ་ཧཱུྃ་ཕཊ། ཨོཾ་ཧྲཿཧྲཿཧཱུྃ་ཧཱུྃ་ཕཊ། ཨོཾ་ལཾ་ཀེ་ཤྭ་རཱི་ཡེ་ཧཱུྃ་ཧཱུྃ་ཕཊ། ཨོཾ་ཕཻཾ་ཕཻཾ་ཧཱུྃ་ཧཱུྃ་ཕཊ། ཨོཾ་དྲུ་མཙྪ་ཡེ་ཧཱུྃ་ཧཱུྃ་ཕཊ། ཨོཾ་ཕཊ་ཕཊ་ཧཱུྃ་ཧཱུྃ་ཕཊ། ཨོཾ་ཨེ་རཱ་བ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་ད་ཧ་ད་ཧ་ཧཱུྃ་ཧཱུྃ་ཕཊ། ཨོཾ་མ་ཧཱ་བྷཻ་ར་པི་ཡེ་ཧཱུྃ་ཧཱུྃ་ཕཊ། ཨོཾ་པ་ཙ་པ་ཙ་ཧཱུྃ་ཧཱུྃ་ཕཊ། ཨོཾ་བཱ་ཡུ་བེ་གེ་ཧཱུྃ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨནྟྲ་མཱ་ལཱ་ཨ་བ་ལམྦི་ནེ་ཧཱུྃ་ཧཱུྃ་ཕཊ།

ཨོཾ་སུ་རཱ་བྷཀྵཱི་ཡེ་ཧཱུྃ་ཧཱུྃ་ཕཊ། ཨོཾ་གྲྀ་ཧྞ་གྲྀ་ཧྞ་སཔྟ་པཱ་ཏཱ་ལ་ག་ཏ་བྷུ་ཛཾ་ག་སརྦམྦཱ། ཏརྫ་ཡ་ཏརྫ་ཡ་ཧཱུྃ་ཧཱུྃ་ཕཊ། ཨོཾ་ཤྱཱ་མ་དེ་བཱི་ཡེ་ཧཱུྃ་ཧཱུྃ་ཕཊ། ཨོཾ་ཨཱ་ཀཌྜྷ་ཨཱ་ཀཌྜྷ་ཧཱུྃ་ཧཱུྃ་ཕཊ། ཨོཾ་སུ་བྷ་དྲེ་ཧཱུྃ་ཧཱུྃ་ཕཊ། ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ ༑ ཨོཾ་ཧ་ཡ་ཀརྞེ་ཧཱུྃ་ཧཱུྃ་ཕཊ། ཨོཾ་ ཧཱུྃ་ཧཱུྃ་ཕཊ། ཨོཾ་ཁ་གཱ་ན་ནེ་ཧཱུྃ་ཧཱུྃ་ཕཊ། ཨོཾ་ཀྵྨཱཾ་ཀྵྨཱཾ་ཧཱུྃ་ཧཱུྃ་ཕཊ། ཨོཾ་ཙ་ཀྲ་བེ་གེ་ཧཱུྃ་ཧཱུྃ་ཕཊ། ཨོཾ་ཧཾ་ཧཾ་ཧཱུྃ་ཧཱུྃ་ཕཊ། ཨོཾ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་ཧིཾ་ཧིཾ་ཧཱུྃ་ཧཱུྃ་ཕཊ། ཨོཾ་ཤོཎྜི་ནི་ཡེ་ཧཱུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧཱུྃ་ཧཱུྃ་ཕཊ། ཨོཾ་ཀི་ལི་ཀི་ལི་ཧཱུྃ་ཧཱུྃ་ཕཊ། ཨོཾ་སུ་བཱི་རེ་ཧཱུྃ་ཧཱུྃ་ཕཊ། ཨོཾ་སི་ལི་སི་ལི་ཧཱུྃ་ཧཱུྃ་ཕཊ། ཨོཾ་མ་ཧཱ་བ་ལི་ཧཱུྃ་ཧཱུྃ་ཕཊ། ཨོཾ་ཧི་ལི་ཧི་ལི་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྟི་ནཱི་ཡེ་ཧཱུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧཱུྃ་ཧཱུྃ་ཕཊ། ཨོཾ་མ་ཧཱ་བཱིརྱེ་ཧཱུྃ་ཧཱུྃ་ཕཊ། དཔའ་བོ་ཉི་ཤུ་རྩ་བཞི་དང༌། རྣལ་འབྱོར་མ་ཉི་ཤུ་རྩ་བཞིའི་སྔགས་སོ། །ཨོཾ་ཀཱ་ཀཱ་སྱེ་ཧཱུྃ་ཧཱུྃ་ཕཊ། ཨོཾ་ཨུ་ལཱུ་ཀཱ་སྱེ་ཧཱུྃ་ཧཱུྃ་ཕཊ། ཨོཾ་ཤྭ་ནཱ་སྱེ་ཧཱུྃ་ཧཱུྃ་ཕཊ། ཨོཾ་སཱུ་ཀ་རཱ་སྱེ་ཧཱུྃ་ཧཱུྃ་ཕཊ། ཨོཾ་ཡ་མ་དཱ་དྷཱི་ཡེ་ཧཱུྃ་ཧཱུྃ་ཕཊ། ཨོཾ་ཡ་མ་དྷཱུ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་ཡ་མ་དཾཥྟྲཱི་ཎཱི་ཡེ་ཧཱུྃ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཡེ་ཧཱུྃ་ཧཱུྃ་ཕཊ། སྒོ་མཚམས་མ་བརྒྱད་ཀྱི་སྔགས་སོ། །ལཱུ་ཧི་པའི་ལུགས་ལྟར་ན་ཞལ་བཞི་པའི་སྔགས་དང༌། སྙིང་པོའི་རྣལ་འབྱོར་མ་བཞིའི་མིང་སྤེལ་བ་དང༌། ཡབ་ཀྱི་རྐང་པ་བརྒྱད་པ་དང༌། སྒོ་མཚམས་མ་བརྒྱད་ཀྱི་མིང་སྤེལ་བའི་སྔགས་བརྗོད་པར་བྱའོ། །སྔགས་ཀྱི་མཆོད་པའོ། །དེ་ནས་ཕྱིའི་མཆོད་པ་ནི། གོང་དུ་བྱིན་གྱིས་བརླབས་པའི་མཆོད་པ་རྣམས་སོ་སོའི་ཕྱག་རྒྱ་དང་བཅས་པས་དངོས་སུ་དབུལ་ཞིང༌། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བ་ར་མཎྜ་ལ་ཙཀྲ་སརྦ་བཱི་ར་ཡོ་གི་ནཱི་ཞེས་ཀུན་ལ་སྦྱར་ལ།

ཨརྒྷཾ་པྲ་ཏཱིཙྪ་ ( ¡¶ ལུ ¡· + ཡེ་ ) སྭཱ་ཧཱས་མཆོད་ཡོན་ཉེ་བར་མཁོ་བའི་ཡོ་བྱད་དུ་དབུལ། པཱ་དྱཾ་པྲ་ཏཱིཙྪ་ ( ¡¶ ལུ ¡· + ཡེ་ ) སྭཱ་ཧཱས་ཞབས་བསིལ་ཕུལ་བས་ཞབས་བཀྲུས་པར་བསམ། ཨོཾ་བཛྲ་པུཥྤེ་ཨཱཿཧཱུྃ་གིས་མེ་ཏོག་དབུ་ལ་དབུལ། བཛྲ་དྷཱུ་པེ་ཨཱཿཧཱུྃ་གིས་བདུག་སྤོས་ཤངས་ལ། བཛྲ་ཨཱ་ལོ་ཀེ་ཨཱ༔ཧཱུྃ་གིས་མར་མེ་སྤྱན་ལ། བཛྲ་གནྡྷེ་ཨཱཿཧཱུྃ་གིས་དྲི་ཆབ་སྐུ་ལ། བཛྲ་ནི་བིདྱེ་ཨཱཿཧཱུྃ་གིས་ཞལ་ཟས་ཞལ་དུ། ( ¡¶ ལུ ¡· + ཨོཾ་ ) བཛྲ་གྷཎྜེ་ར་ ¡Ã ཎི་ཏ ( ¡¶ ལུ ¡· ཎ་ ) ། པྲ་ར་ ¡Ã ཎི་ཏ ( ¡¶ ལུ ¡· ར་ཎ ) ། སཾ་པྲ་ར་ཎི་ཏ། སརྦ་བུདྡྷ་ཀྵེ་ཏྲ། པྲ་ཙ་ལི་ཏེ། པྲཛྙཱ་པཱ་ར་མི་ཏཱ། ནཱ་ད་སཾ་བྷ་བེ་ཏ། བཛྲ་དྷརྨ་ཧྲྀ་ད་ཡ། སནྟོ་ཥ་ནི་ཧཱུྃ་ཧཱུྃ་ཧཱུྃ་ཧོ་ཧོ་ཧོ་ཨཱཿཁཾ་སྭཱ་ཧཱས་རོལ་མོ་སྙན་ལ་དབུལ་ལོ། །དེ་ནས་ཡིད་ལས་བྱུང་བའི་མཆོད་པ་ནི། རྡོ་རྗེ་ཐལ་མོ་སྙིང་གར་སྦྱར་ནས ༑ ཨོཾ་ ¡Ã བཱི་ནི་ ( ¡¶ ཞ ¡· ཝ་ཎི་ ) བཛྲི་ནཱི་ཧཱུྃ་ཨཱཿཞེས་པས་རང་གི་སྙིང་གའི་ཧཱུྃ་ལས་པི་ཝང་མ་སྔོན་མོ་ཕྱུང་ནས། དཔག་ཏུ་མེད་པར་གྱུར་པས་དཀྱིལ་འཁོར་གྱི་ལྷ་ཚོགས ་མཆོད་ པར་བསམ་ཞིང༌། པདྨ་ཡོངས་སུ ་བསྐོར་ བའི་ཕྱག་རྒྱ་བྱས་ལ། ( ¡¶ ཞ ¡· + ཨོཾ་ ) སརྦ་ཏ་ཐཱ་ག་ཏ་ཤྲཱི་ཙ་ཀྲ་སཾ་བ་ར་མཎྜལ་ཙ་ཀྲ་སརྦ་བཱི་ར་ཡོ་གི་ནཱི་ཞེས་བརྗོད་པས་མཆོད་པའི་ཡུལ་གསལ་བཏབ་ནས། པི་ཝང་དཀྲོལ་བའི་ཚུལ་དུ་བྱ་ཞིང༌། བཱི་ནི་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ། ཚུལ་དེ་དག་འོག་མ་རྣམས་ལའང་སྦྱར་བར་བྱའོ། །ཨོཾ་བཾ་སེ་བཛྲི་ནཱི་ཧཱུྃ་ཨཱཿས་གླིང་བུ་མ་སེར་མོ་ཕྱུང་ནས་བཾ་སེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་མྲྀ་ཏཾ་ག་བཛྲི་ནཱི་ཧཱུྃ་ཨཱཿས་རྔ་ཟླུམ་མ་དམར་མོ་ཕྱུང་ནས་མྲྀ་ཏཾ་ག་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་མུརྫི་བཛྲི་ནཱི་ཧཱུྃ་ཨཱཿས་རྫ་རྔ་མ་ལྗང་གུ་ཕྱུང་ནས་མུརྫི་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་ཧ་སྱེ་བཛྲི་ནཱི་ཧཱུྃ་ཨཱཿས་བཞད་མ་དམར་མོ་རྡོ་རྗེ་ཁུ་ཚུར་ཁའི་འགྲམ་དུ་འཇོག་པ་ཕྱུང་ནས་ཧ་སྱེ་བཛྲ་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ།

ཨོཾ་ལ་སྱེ་བཛྲི་ནཱི་ཧཱུྃ་ཨཱཿས་སྒེག་མོ་སྔོན་མོ་རྡོ་རྗེ་དང་དྲིལ་བུ་དཀུར་འཛིན་པ་ཕྱུང་ནས། ལཱ་སྱེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་གཱིརྟི་བཛྲི་ནཱི་ཧཱུྃ་ཨཱཿས་གླུ་མ་དམར་མོ་ཏིང་ཏིང་ཤག་འཛིན་པ་ཕྱུང་ནས། གཱིརྟི་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་ནིརྟི་བཛྲི་ནཱི་ཧཱུྃ་ཨཱཿས་གར་མ་ལྗང་གུ་ཕྱུང་ནས། ནིརྟི་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་བཛྲ་པུཥྤེ་བཛྲི་ནཱི་ཧཱུྃ་ཨཱཿས་མེ་ཏོག་མ་དཀར་མོ་ཕྱུང་ནས། པུཥྤཾ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་དྷཱུ་པཾ་བཛྲི་ནཱི་ཧཱུྃ་ཨཱཿས་བདུག་སྤོས་མ་སྔོན་མོ་ཕྱུང་ནས། དྷུ་པཾ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་དཱི་པཾ་བཛྲི་ནི་ཧཱུྃ་ཨཱཿས་མར་མེ་མ་དམར་མོ་ཕྱུང་ནས། དཱི་པཾ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་གནྡྷཾ་བཛྲི་ནཱི་ཧཱུྃ་ཨཱཿས་དྲི་ཆབ་མ་ལྗང་གུ་ཕྱུང་ལ། གནྡྷཾ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་ཨཱ་དརྴ་རཱུ་པ་བཛྲི་ནཱི་ཧཱུྃ་ཨཱཿས་གཟུགས་རྡོ་རྗེ་མ་དཀར་མོ་མེ་ལོང་འཛིན་པ་ཕྱུང་ལ

༑ ཨཱ་དརྴ་རཱུ་པ་བཛྲི་ནཱི་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་ར་ས་བཛྲི་ནཱི་ཧཱུྃ་ཨཱཿས་རོ་རྡོ་རྗེ་མ་དམར་མོ་ཕྱུང་ལ། ར་ས་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་སྤརྵེ་བཛྲི་ནཱི་ཧཱུྃ་ཨཱཿས་རེག་རྡོ་རྗེ་མ་ལྗང་གུ་གོས་འཛིན་པ་ཕྱུང་ལ། སྤརྵེ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ། ཨོཾ་དྷརྨ་དྷཱ་ཏུ་བཛྲི་ནཱི་ཧཱུྃ་ཨཱཿས་ཆོས་ཀྱི་དབྱིངས་ཀྱི་རྡོ་རྗེ་མ་དཀར་མོ་ཆོས་འབྱུང་འཛིན་པ་ཕྱུང་ལ། རྡོ་རྗེ་བསྡམས་པ་ལས། མཐེ་བོང་དང་མཛུབ་མོ་དང་མཐེའུ་ཆུང་རྣམས་བརྐྱང་ནས་གྲུ་གསུམ་དུ་བྱས་པའི་ཕྱག་རྒྱ་བཅིངས་ནས། དྷརྨ་དྷཱ་ཏུ་བཛྲི་ནཱི་བཛྲ་པཱུ་ཛི་ཏེ་ཨཱཿཧཱུྃ་གིས་དབུལ་བར་བྱའོ། །ལཱུ་ཧི་པའི་རྗེས་སུ་འབྲང་བ་ལྟར་ན་ལྷ་མོ་རྣམས་ཕྱག་བཞི་མ། དང་པོ་གཉིས་ཀྱིས་རང་གི་མིང་གི་དོན་གྱི་མཚན་མ་རྣམས་འཛིན་ལ། འོག་མ་གཉིས་ཀྱིས་རྡོ་རྗེ་དང་དྲིལ་བུའམ ༑ ཌ་མ་རུ་དང་ཁ་ཊྭཱཾ་ག་འཛིན་པའོ། །ནག་པོ་སྤྱོད་པའི་རྗེས་སུ་འབྲང་བ་ལྟར་ན་ཕྱག་གཉིས་མ་རང་གི་ཕྱག་མཚན་འཛིན་པ་ཡིན་ནོ། །ཕྱག་རྒྱ་རྣམས་ནི་ཕྱག་མཚན་གྱི་ཚུལ་དུ་བྱེད་པ་ཉིད་དོ། །དེ་ནས་སྙིང་ག་ནས་རིན་པོ་ཆེ་སྣ་བདུན་རིམ་པ་བཞིན་ཕྱུང་ནས་དབུལ་བར་བྱ་སྟེ། ཚིགས་སུ་བཅད་པ་བརྗོད་པའི་ཚེ། རྡོ་རྗེ་ཐལ་མོ་སྙིང་གར་སྦྱར་ཞིང༌། ཨོཾ་སརྦ་ཏ་ཐཱ་ག་ཏ་ལ་སོགས་པ་བརྗོད་པའི་ཚེ་པད་ཀོར་གྱི་ཕྱག་རྒྱ་བྱའོ། །དེའང༌། བདེ་བར་གཤེགས་པ་ཐམས་ཅད་ལ། ། འཁོར་ལོ་རིན་ཆེན་འདི་ཕུལ་བས། །སྲིད་པའི་འཁོར་ལོ་རྒྱུན་བཅད་དེ། །ཆོས་ཀྱི་འཁོར་ལོ་བསྐོར་བ་ཤོག །ཅེས་བརྗོད་ནས་ལག་པ་གཉིས་རྒྱབ་སྦྱར་སོར་མོ་རྣམས་སོ་སོར་བསྣོལ་ནས་ལྟོ་སྦྱར་ལ་མཐེ་བོང་གཉིས་བཀུག་པ་འཁོར་ལོའི་ཕྱག་རྒྱ་བཅིངས་ནས། ཨོཾ་སརྦ་ཏ་ཐཱ་ག་ཏ་ལ་སོགས་པའི་མཐར། ཙཀྲ་རཏྣ་པཱུ་ཛི་ཏེ་ཨཱཿ ཧཱུྃ་ཞེས་པས་དབུལ་ལོ། །དེ་ནས། བདེ་བར་གཤེགས་པ་ཐམས་ཅད་ལ། །ནོར་བུ་རིན་ཆེན་འདི་ཕུལ་བས། །བཀྲེན་ཞིང་ཕོངས་པ་རྒྱུན་བཅད་དེ།

།འབྱོར་པ་ཕུན་སུམ་ཚོགས་པར་ཤོག །ཅེས་བརྗོད་ནས་ཁུ་ཚུར་གཉིས་སྦྱར་ལ་གུང་མོ་བརྐྱང་ནས་མཛུབ་མོའི་ཚིགས་བཅག་པ་དང་མཐེ་བོང་སྦྱར་བ་རིན་པོ་ཆེའི་ཕྱག་རྒྱ་བཅིངས་ལ། མ་ཎི་རཏྣ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ། །བཙུན་མོ་རིན་ཆེན་འདི་ཕུལ་བས། །མ་རིག་མུན་པ་རྒྱུན་བཅད་དེ། །ཤེས་རབ་དབྱིངས་ ¡Ã མ་རབ་ ( ¡¶ ཞ ¡· ཀྱི་དོན་ ) རྟོགས་ནས། །ཐབས་དང་ཤེས་རབ་འབྲེལ་པར་ཤོག །ཅེས་བརྗོད་ནས་རྡོ་རྗེ་བསྡམས་པ་ལས་གུང་མོ་སྦྱར་བ་བརྐྱང་བའི་ཚིགས་དང་པོར་མཛུབ་མོ་གཉིས་སྦྱར་བ་བཙུན་མོའི་ཕྱག་རྒྱ་བཅིངས་ལ། ཝ་ཏི་ ( ¡¶ ལུ ¡· + ནི་ ) རཏྣ་པཱུ་ཛི་ཏི་ཨཱཿཧཱུྃ་ཞེས་པས་དབུལ་ལོ། །བློན་པོ་རིན་ཆེན་འདི་ཕུལ་བས། །ཕྱི་ནང་གསང་གསུམ་ཐེག་གསུམ་ལྡན། །བསམ་ཡས་བསྟན་པ་རབ་འཛིན་ཅིང༌། །ཡོན་ཏན་ཐམས་ཅད་ལྡན་པར་ཤོག །ཅེས་བརྗོད་ནས་རྡོ་རྗེ་བསྡམས་པ་ལས་གུང་མོ་སྦྱར་བ་བརྐྱང་ནས་ ¡Ã མཐེ་བོང་དང་ ( ¡¶ ཞ ¡· - མཐེ་བོང་དང་ ) མཐེའུ་ཆུང་སོ་སོར་བསྒྲེང་པ་བློན་པོའི་ཕྱག་རྒྱ་བཅིངས་ལ། མ་ཧ་ཏ་རཏྣ་པཱུ་ཛི་ཏེ་ཨཱཿ ( ¡¶ ཞ ¡· + ཧཱུྃ་ ) ཞེས་པས་དབུལ་ལོ། །གླང་པོ་རིན་ཆེན་འདི་ཕུལ་བས། །ལྟ་ངན ་རྣམས་ནི་ རབ་བསལ་ནས།། བླ་མེད་ཐེག་པ་རབ་བཞོན་ཏེ། །ཐམས་ཅད་མཁྱེན་གྲོང་བགྲོད་པར་ཤོག །ཅེས་བརྗོད་ནས་ལག་པ་གཡས་པ་གླང་པོའི་སྣ་ལྟར་བརྐྱང་བའི་གྲུ་མོར་གཡོན་པའི་ཐལ་མོས་བརྟེན་པ་གླང་པོའི་ཕྱག་རྒྱ་བྱས་ལ། ཧ་སྟི་རཏྣ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ། །རྟ་མཆོག་རིན་ཆེན་འདི་ཕུལ་བས། །སྲིད་པའི་གཟེབ་ལས་ཡོངས་གྲོལ་ཏེ། །རྫུ་འཕྲུལ་མཆོག་གི་ཤུགས་ཐོབ་ནས། །སངས་རྒྱས་ཞིང་དུ་འགྲོ་བར་ཤོག ༑ ཅེས་བརྗོད་ནས། ཁུ་ཚུར་གཉིས་ ( ¡¶ ལུ ¡· + སྦྱར་ལ་ ) མཐེ་བོ་སོ་སོར་དབྱེ་ཞིང་གུང་མོ་ ¡Ã སྦྱར་བ་ ( ¡¶ ཞ ¡·¡¶ ལུ ¡· - སྦྱར་བ་ ) དང༌། སྲིན་ལག་སྦྱར་བ་སོ་སོ་བརྐྱང་བ། རྟ་མཆོག་གི་ཕྱག་རྒྱ་བཅིངས་ལ། ཏུ་རངྒ་ཨ་ཤྭ་རཏྣ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ ༑ ༑ དམག་དཔོན་རིན་ཆེན་འདི་ཕུལ་བས།

།ཉོན་མོངས་དགྲ་ལས་རྒྱལ་གྱུར་ནས ༑ ༑ ཕས་ཀྱི་རྒོལ་བ་ཚར་བཅད་དེ། །འཇིགས་བྲལ་ཚོགས་ ( ¡¶ ཞ ¡·¡¶ ལུ ¡· མཆོག་ ) ནི་ཐོབ་པར་ཤོག །ཅེས་བརྗོད་ནས་གཡོན་པ་ཕུབ་འཛིན་པའི་ཚུལ་དང༌། གཡས་པ་རལ་གྲི་འདེབས་པའི་ཚུལ་དུ་བྱ་བ་དམག་དཔོན་གྱི་ཕྱག་རྒྱ་བཅས་ལ། ཁཌྒ་རཏྣ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ།། །།དེ་ནས་དངོས་སུ་འབྱོར་བ་དང༌། སྙིང་ག་ནས་རིམ་པ་བཞིན་སྤྲོས་པའི་འདོད་ཡོན་ལྔས་མཆོད་པར་བྱ་སྟེ། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན ༑ ༑ ཕྱོགས་དུས་ཀུན་ན་གཟུགས་མཆོག་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ།། ཞེས་བརྗོད་ནས་ཐལ་མོ་ཁོང་སྟོང་དུ་སྦྱར་བ་གཟུགས་ཀྱི་ཕྱག་རྒྱ་བཅས་ལ། ཨོཾ་སརྦ་ཏ་ཐཱ་ག་ཏ་ལ་སོགས་པའི་མཐར། རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ། །ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་སྒྲ་སྙན་ཡིད་འོང་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཞེས་བརྗོད་ནས་རོལ་མོ་དཀྲོལ་ཞིང༌།། ཤཔྟ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ། །ཕྱོགས་དུས་ཀུན་ན་ཙནྡན་སྦྲུལ་སྙིང་དང༌། །ཨ་གར་ནག་སོགས་དབང་པོའི་ཚིམ་བྱེད་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ ༑ ༑ ཞེས་བརྗོད་ནས་ཐལ་མོ་སྟོང་པར་སྦྱར་བ་ལས་མཐེབ་མཛུབ་སྦྱར་བ་དྲིའི་དུང་ཆོས་ཀྱི་ཕྱག་རྒྱ་བྱས་ལ། གནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ། །ཕྱོགས་དུས་ཀུན་ན་རོ་དང་བཅུད་ལྡན་པའི། །ལུས་སེམས་རྟས་བྱེད་རོ་མཆོག་ཅི་མཆིས་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཞེས་བརྗོད་ནས་ཞལ་ཟས་འབུལ་བའི་ཚུལ་རོའི་ཕྱག་རྒྱ་བཅས་ལ། ར་ས་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ

༑ ༑ ཕྱོགས་དུས་ཀུན་ན་འཇམ་མཉེན་འཁྲིལ་ཆགས་པའི། །རེག་བྱའི་ཁྱད་པར་དབང་པོ་ཚིམ་བྱེད་པ། །མོས་བློས་དཀྱིལ་འཁོར་ལྷ་ལ་བདག་འབུལ་ན། །བཞེས་ཤིག་བླ་མེད་གྲུབ་མཆོག་སྩལ་དུ་གསོལ། །ཞེས་བརྗོད་ནས་ལག་པ་གཉིས་འཁྱུད་པ་རེག་བྱའི་ཕྱག་རྒྱ་བྱས་ལ། སྤརྵེ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཿཧཱུྃ་ཞེས་པས་དབུལ་ལོ ༑ ༑ ཡིད་ལས་བྱུང་བའི་མཆོད་པའོ།། །།དེ་ནས་ནང་བདུད་རྩིའི་མཆོད་པ་ནི། དངོས་སུ་བཤམས་པ་གཏོར་མ་ལྟར་བྱིན་གྱིས་བརླབས་ལ། གཡོན་པའི་མཐེབ་སྲིན་གྱིས་གཏོར་བས་གཏོར་བའི་རྡུལ་ཕྲ་རབ་དང་མཉམ་པའི་ཐོད་པ་ཡེ་ཤེས་ཀྱི་བདུད་རྩིའི་གང་བར་གྱུར་པས་མཆོད་པར་བསམ་ཞིང༌། རྩ་བ་དང་བརྒྱུད་པར་བཅས་པའི་བླ་མ་རྣམས་ཀྱི་མཚན་གྱི་མཐར ༑ ཨོཾ་ཨཱཿཧཱུྃ་བརྗོད་ཅིང་དབུལ་ལོ། །དེ་ནས་གོང་དུ་བརྗོད་པའི་སྔགས་རྣམས་ཀྱིས་དཀྱིལ་འཁོར་གྱི་ལྷ་རྣམས་ལ་དབུལ་ཞིང༌། ཡི་དམ་གཞན་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་སོ་སོའི་སྔགས་དང་ཡི་གེ་གསུམ་བརྗོད་པས་ཕུལ་ནས་རང་གི་ལྕེ་ལ་མྱང་ཞིང་གནས་གསུམ་དུ་ཐིག་ལེ་བཀོད་པས་རང་གི་ལུས་ཀྱི་ལྷ་ལའང་མཆོད་ནས། ཆོས་སྐྱོང་དང་དུར་ཁྲོད་ན་གནས་པ་དང༌། ཡུལ་ཉི་ཤུ་རྩ་བཞིའི་དཔའ་བོ་དང་རྣལ་འབྱོར་མ་རྣམས་དང༌། འཇིག་རྟེན་པའི་ཚོགས་ཐམས་ཅད་ལའང་བྱིན་པས་ཚིམ་པར་བྱའོ། །དེ་ལྟར་བདུད་རྩིས་མཆོད་པས་དཀྱིལ་འཁོར་གྱི་ལྷ་ཚོགས་ཐམས་ཅད་རབ་ཏུ་དགྱེས་ནས་ཡི་གེ་བདུན་པའི་སྒྲ་སྒྲོགས་པར་བསམ་ཞིང་རང་གིས་ཀྱང་སྔགས་དངོས་སུ་བརྗོད་བཞིན་པས་རྣམ་ལྔ་འདོད་པའི་བསྐོར་བའི་ཕྱག་རྒྱ་བྱའོ། །ནང་གི་མཆོད་པའོ། །དེ་ནས་དངོས་སམ་ཡེ་ཤེས་ཀྱི་ཕྱག་རྒྱ་དང་མཉམ་པར་སྦྱར་བ་ལས་བྱུང་བའི་བདེ་བས་ཕྱི་ནང་གི་ལྷའི་ཚོགས་ཐམས་ཅད་མཆོད་པས། དཀྱིལ་འཁོར་གྱི་ལྷ་ཡབ་ཡུམ་རྣམས་ཀྱང་སྙཽམས་པར་ཞུགས་ནས་བདེ་བ་ཆེན་པོས་ལྷག་པར་མཉེས་པར་བསམས་ལ། ཕྱག་རྒྱ་ཆེན་པོའི་ཕྱག་རྒྱ་བཅའ་ཞིང༌། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཏ་བཛྲ་སྭ་བྷཱ་ཝ་ཨཱདྨ་ཀོ྅ཧཾ།

ཞེས་བརྗོད་དོ། །རབ་ཏུ་མཉེས་པའི་མཆོད་པའོ། །དེ་ནས་ཐལ་མོ་ཁོང་སྟོང་དུ་སྦྱར་བ་ལས་སོར་མོ་རྣམས་ཀྱི་ཚིགས་དབུས་མ་བཅག་པ་ནམ་མཁའ་མཛོད་ཀྱི་ཕྱག་རྒྱ་བྱས་ལ། ན་མོ་ཆོས་ཀྱི་དབྱིངས་ཀྱི་བྱིན་གྱི་རླབས་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱི་རླབས་དང༌། གསང་སྔགས་དང་ཕྱག་རྒྱའི་མཐུ་དང༌། བདག་གི་མོས་པ་དང་ཏིང་ངེ་འཛིན་དང་སྨོན་ལམ་གྱི་དབང་གིས། འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང༌། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱི་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཅེས་བརྗོད་དེ་སེ་གོལ་བརྡབ། ཡང་སྙིང་གར་ཕྱག་རྒྱས་བྱས་ལ། ཨོཾ་སརྦ་བིད། པུ་ར་པུ་ར། སུ་ར་སུ་ར། ཨཱ་བརྟ་ཨཱ་བརྟ་ཧོ ༑ ན་མཿས་མནྟ་བུདྡྷཱ་ནཱཾ། ཨ་བྷི་སྨ་ར་ཡེ། སྥ་ར་ཎ་ཨི་མཾ་ན་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཾ། སརྦ་ཏ་ཐཱ་ག་ཏཱ་པ་རི་ཤོ་དྷ་ལེ་མཎྜ་ལེ། མ་མ་པྲ་ཎི་དྷི། པུ་ནྱ་ཛྙཱ་བ་ལེ་ན། སརྦ་ཏ་ཐཱ་ག་ཏ་བ་ལེ་ན། བྷནྡྷ་སྭསྠཱ་ན། བ་ལེ་ན་ཙ་ཡེ་སྭཱ་ཧཱ། ཞེས་བརྗོད་ནས་སེ་གོལ་བརྡབས་ལ་མཆོད་པར་བྱའོ། །བླ་ན་མེད་པའི་མཆོད་པའོ། ། དེ་ནས་སྔར་སྤྲོས་པའི་མཆོད་པའི་ལྷ་མོ་ཐམས་ཅད་ཀྱིས་མགྲིན་གཅིག་ཏུ་བསྟོད་པར་བསམ་ཞིང༌། རྡོ་རྗེ་དྲིལ་བུ་འཛིན་པས། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧཱུྃ་ཧཱུྃ་ཕཊ ༑ ཨོཾ་མ་ཧཱ་ཀལྤཱགྣི་སཾ་ནི་བྷཱ་ཡ་ཧཱུྃ་ཧཱུྃ་ཕཊ། ཨོཾ་ཛ་ཊཱ་མ་ཀུ་ཊོཏྐ་ཊཱ་ཡ་ཧཱུྃ་ཧཱུྃ་ཕཊ། ཨོཾ་དཾཥྟཱ་ཀཱ་རཱ་ལོ་གྲ་བྷཱི་ཥ་ཎ་མུ་ཁཱ་ཡ་ཧཱུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧཱུྃ་ཧཱུྃ་ཕཊ ༑ ཨོཾ་པ་ར་ཤུ་པཱ་ཤོདྱ་ཏ་ཤཱུ་ལ་ཁ་ཊྭཱཾ་ག་དྷཱ་རི་ཎེ་ཧཱུྃ་ཧཱུྃ་ཕཊ།

ཨོཾ་བྱཱ་གྷྲཱ་ཛི་ནཱམྦ་ར་དྷ་རཱ་ཡ་ཧཱུྃ་ཧཱུྃ་ཕཊ། ཨོཾ་མ་ཧཱ་དྷཱུམྤྲཱནྡྷཀཱ་ར་ཝ་པུ་ཥཱ་ཡ་ཧཱུྃ་ཧཱུྃ་ཕཊ། ཅེས་ཡབ་ཀྱི་རྐང་པ་བརྒྱད་པ་དང༌། ཨོཾ་ན་མོ་བྷ་ག་ཝ་ཏི་བཛྲ་བཱ་ར་ཧཱི་བྃ་ཧཱུྃ་ཧཱུྃ་ཕཊ། ཨོཾ་ན་མོ་ཨཱརྱ་ཨ་པ་རཱ་ཛི་ཏེ་ཏྲཻ་ལོ་ཀྱ་མཱ་ཏེ་མ་ཧཱ་བིདྱེ་ཤྭ་རཱི་ཧཱུྃ་ཧཱུྃ་ཕཊ། ཨོཾ་ན་མཿསརྦ་བྷཱུ་ཏ་བྷ་ཡ་བ་ཧེ་མ་ཧཱ་བཛྲ་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ནེ། ཨ་ཛི་ཏེ་ཨ་པ་རཱ་ཛི་ཏེ་བ་ཤྱཾ་ཀ་རི་ནེ་ཏྲ་བྷྲ་མ་ཎི་ཧཱུྃ་ཧཱུྃ་ཕཊ། ཨོཾ་ན་མཿཤོ་ཥ་ཎི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧཱུྃ་ཧཱུྃ་ཕཊ། ཨོཾ་ན་མཿཏྲཱ་ས་ནི་མཱ་ར་ཎི་ ¡Ã པྲ་ ( ¡¶ ལུ ¡· སུ་ཏྲ་ ) བྷེ་ད་ནི་ ( ¡¶ ཞ ¡·¡¶ ལུ ¡· + ཨ་ ) པ་རཱ་ཛ་ཡེ་ཧཱུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟྭམྦྷ་ནི་མོ་ཧ་ནི་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་བཱ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ་ཧཱུྃ་ཧཱུྃ་ཕཊ། ཅེས་ཡུམ་གྱི་རྐང་པ་བརྒྱད་པ་བརྗོད་པས་བསྟོད་དོ། །གཞན་ཡང་རྒྱས་པར་བསྟོད་པར་སྤྲོ་ན། རྒྱལ་བ་སྤྲུལ་པ་དུས་མཐའི་མེ་ལྟར་རབ་ཏུ་འཇིགས་མཛད་ཅིང༌། །རྃ་རྃ་རྣམ་འཁོར་ཨུཏྤལ་སྔོ་འདྲ་ཉི་མ་བརྒྱ་ཡི་གཟི། །རྡོ་རྗེ་དང་ནི་ཁ་ཊྭཱཾ་གར་བཅས་ཨོཾ་ཨོཾ་དག་པར་ལྡན། ། ཚངས་དང་ལྷ་ཆེན་ཁྱབ་འཇུག་མགོ་བཅད་དབུ་ཡི་ཅོད་པན་ཅན། །ཧཱུྃ་ཧཱུྃ་ཕཊ་ཕཊ་ཧ་ཧ་ཞེས་བྱ་ཁྲོ་བ་དང་བཅས་པས། །མི་ཡི་སེང་གེ་དྲེགས་པ་འཇོམས་མཛད་ཞབས་ཀྱིས་གནོན་མཛད་ཅིང༌། །ཨ་ལ་ལ་ཡི་སྒྲ་སྒྲོགས་བགེགས་རྣམས་ཡོངས་སུ་འདར་བར་མཛད། །ཅང་ཏེའུ་སྒྲ་སྒྲོགས་ལྷ་ཆེན་ཁྱབ་འཇུག་དག་གི་ལྤགས་པ་བསྣམས ༑ ༑ ཐུགས་རྗེ་ཆེ་སྤྲུལ་རབ་ཁྲོས་ཛཿབྃ་ཧོཿཧཱུྃ་མཛད་ཅིང༌། །ལཀྵྨཱི་གཽ་རཱི་ཞབས་ཀྱིས་གནོན་ཅིང་ཀུ་ཙར་རབ་ཏུ་བཞུགས། །ལྷ་རྣམས་མགོ་ལ་ཞབས་ཀྱིས་མནན་བཞུགས་བདེ་གཤེགས་དབུ་རྒྱན་ཅན། །ལྷ་རྣམས་ཀུན་གྱི་འཁོར་གྱི་འཁོར་ལོས་ཡོངས་བསྐོར་མཛད་པ་པོ། །ཧུ་ལུ་ཧུ་ཡ་ཛིཾ་ཛིཾ་ཏྲཾ་བཾ་རྒྱུ་མ་ཐོད་རློན་གྱི།

།ཕྲེང་བ་འཛིན་ཅིང་རྡོ་རྗེ་མཁའ་འགྲོ་འཇིགས་ཤིང་ཁྲོ་བ་ཡི། །གླུ་སྒྲ་མི་བཟད་ཧུ་ལུ་ཧུ་ལུས་རབ་ཏུ་རྨོངས་མཛད་ཅིང༌། །རྡོ་རྗེ་ཆེན་མོ་མཱ་མ་ཀཱིས་ནི་སྐུ་ལུས་རྣམ་པར་བརྒྱན ༑ ༑ དུར་ཁྲོད་རབ་ཏུ་འཇིགས་ཤིང་གར་གྱིས་འཁོར་ལོའི་ཚོགས་སྐྲག་མཛད ༑ ༑ ཀ་ཧ་ཀ་ཧའི་བཞད་སྒྲ་དྲག་པོས་གནོད་སྦྱིན་སྐྲག་རེངས་མཛད། ། བརྐྱང་བསྐུམ་ཚུལ་གྱིས་བཞུགས་ཤིང་བི་བི་ཤ་ནས་སྐུ་ལ་བརྒྱན། །བསྐལ་པ་གྲངས་མེད་རྒྱུན་མི་འཆད་པའི་དུས་ཀྱི་མཐར་ཡང་ནི། །ཧ་ན་ཧ་ན་ད་ཧ་ད་ཧ་ཕཊ་ཀྱི་མཛད་པ་ཅན། །སྟོང་པའི་ངང་ལས་སྐུ་གསུང་ཐུགས་ཀྱི་སངས་རྒྱས་རྣམ་པར་འཕྲོ ༑ ༑ ཕྱིན་ཅི་ལོག་ཞེན་ལྟ་ངན་མ་ལུས་མཐའ་དག་མེད་མཛད་ཅིང༌། །གུ་ལུ་གུ་ལུ་ཛྃ་ཛྃ་ཡྃ་ཡྃ་གིས་ནི་ཞི་བར་མཛད། །ནམ་མཁའ་དག་དང་མཉམ་པའི་ཏིང་འཛིན་ཐུགས་ནི་རྣམ་པར་སྨིན། །བདེ་བ་ཆེན་པོ་ཁྱོད་ནི་མྃ་མྃ་ཞེས་ནི་མཛད་པ་ཅན ༑ ༑ སེམས་ཅན་དོན་དུ་ཐུགས་རྗེ་ཆེན་པོའི་མཛད་པ་མཛད་པ་པོ། །ཨཱ་ལི་ཀཱ་ལི་རབ་ཏུ་སྦྱོར་བའི་སྡོམ་པ་གསང་བ་ཅན། །བཅོམ་ལྡན་མཁའ་འགྲོའི་དམ་ཚིག་མ་ལུས་སྟོན་པར་མཛད་པ་ཡི། །དཔལ་ཆེན་ཧེ་རུ་ཀ་ནི་བརྟན་གཡོའི་བདག་པོ་དེ་ལ་ཕྱག་འཚལ་ལོ། །གང་ཞིག་ཧེ་རུ་ཀ་ཡི་བསྟོད་པ་འད ི་བསྒོམས་ ཕྱག་འཚལ་བའི།། ལྷ་དང་མི་རྣམས་གསང་བ་གསུམ་བདག་ཧེ་རུ་ཀ་ཡི་གཟུགས་འཛིན་འགྱུར། ། ཞེས་པས་བསྟོད་དོ། །གཞན་ཡང་སྤྲོ་ན་ཅི་ལྟར་ཤེས་པས་བསྟོད་པར་བྱ་སྟེ་བསྟོད་པའོ ༑༑ ༑༑ དེ་ནས་གཏོར་མས་མཆོད་པ་ནི། འཇིག་རྟེན་ལས་འདས་པ་དང༌། འཇིག་རྟེན་པ་གཉིས་ལས། སྔ་མ་ནི་སྒྲུབ་པའི་ཐབས་སུ་བསྟན་པ་ལྟར་བྱ་ཞིང༌། གཉིས་པ་ནི་གཏོར་མ་ལ་ལག་པ་གཡོན་དང་གཡས་དང་གཉིས་ཀ་དང༌། བྱ་ཁྱུང་གི་ཕྱག་རྒྱ་རིམ་པ་བཞིན་བསྟན་ཞིང༌། ཨོཾ་ཨཱཿཧཱུྃ་ཧོཿཞེས་བརྗོད་པས་སྟོང་པ་དང༌། ཡངས་ཤིང་རྒྱ་ཆེ་བའི་ཐོད་པ་དང༌། བདུད་རྩིས་གང་བ་དང༌། ཁ་དོག་དང་རོ་བཅུད་ཕུན་སུམ་ཚོགས་པར་གྱུར་པར་བསམ་མོ། །དེ་ནས་འབར་བའི་ཕྱག་རྒྱ་དཔྲལ་བའི་དབྱེས་སུ་བསྐོར་ཞིང་མིག་གྱེན་དུ་བལྟས་ལ།

ངག་ཏུ་ཨོཾ་བཛྲ་ཨ་རལླི་ཧོ། ཛཿཧཱུྃ་བྃ་ཧོཿབཛྲ་ཌཱ་ཀི་ནཱི་ས་མ་ཡ་སྟྭཾ་དྲྀ་ཤྱ་ཧོཿཞེས་པ་དང་ཕཻཾ་གྱི་སྒྲ་དྲག་ཏུ་བརྗོད་ནས། སེམས་ཀྱིས་གནོད་སྦྱིན་དང་སྲིན་པོ་དང་འབྱུང་པོ་ལ་སོགས་པ་འཇིག་རྟེན་པའི་ཚོགས་ཐམས་ཅད་མདུན་དུ་བཀུག་པར་དམིགས་ལ། དེ་རྣམས་ཀྱི་ཞལ་ནས་བྱུང་བའི་འོད་ཀྱི་སྦུ་གུས་གཏོར་མ་གསོལ་བར་བསམ་ཞིང༌། རྡོ་རྗེ་ཐལ་མོ་ཁ་གྱེན་དུ་ཕྱེ་བའི་ཕྱག་རྒྱ་བཅས་ནས། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ། རཱཀྵ་ས། བྷཱུ་ཏ། པྲེ་ཏ ༑ པི་ཤཱ་ཙི། ཨུནྨཱ་ད། ཨ་པསྨཱ་ར། ཌཱ་ཀ ཌཱ་ཀི་ནྱཱ་ད་ཡཿ ཨི་མཾ་བ་ལིཾ་གྲྀ་ཧྞནྟུ། ས་མ་ཡ་རཀྵནྟུ། མ་མ་སརྦ་སིདྡྷི་མྨེ་པྲ་ཡཙྪནྟུ། ཡ་ཐཻ་ཝཾ། ཡཐཻཥྟཾ། བྷུཉྫ་ཐ། ཛི་གྷ་ཐ། པི་པ་ཐ། མཱ་ཏི་ཀྲ་མ་ཐ། མ་མ་སརྦ་ཀཱརྟ་ཡ། སཏྶུ་ཁཾ་བི་ཤུདྡྷ་ས་ཧཱ་ཡི་ཀ་བྷ་བནྟུ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་ལན་གསུམ་བརྗོད་པས་ཕུལ་ནས། སླར་ཡང་ཕྱི་དང་ནང་གིས་མཆོད་ལ། ལྷ་ཡི་ཚོགས་རྣམས་མ་ལུས་དང༌། །ཀླུ་ཡི་ཚོགས་རྣམས་མ་ལུས་དང་ ༑ ༑ གནོད་སྦྱིན་ཚོགས་རྣམས་མ་ལུས་དང༌། །སྲིན་པོའི་ཚོགས་རྣམས་མ་ལུས་དང་ ༑ ༑ འབྱུང་པོའི་ཚོགས་རྣམས་མ་ལུས་དང༌། །ཡི་དྭགས་ཚོགས་རྣམས་མ་ལུས་དང་

༑ ༑ ཤ་ཟའི་ཚོགས་རྣམས་མ་ལུས་དང༌། །སྨྱོ་བྱེད་ཚོགས་རྣམས་མ་ལུས་དང་ ༑ ༑ བརྗེད་བྱེད་ཚོགས་རྣམས་མ་ལུས་དང༌། །མཁའ་འགྲོའི་ཚོགས་རྣམས་མ་ལུས་དང༌། །མ་མོའི་ཚོགས་རྣམས་མ་ལུས་དང༌། །མ་ལུས་པ་ནི་ཐམས་ཅད་དག།འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས།། རྣལ་འབྱོར་ལས་ལ་འབྲས་བུ་སྟེར་མཛད་ཅིང༌། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྤྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་དང་བཅས་པ་ལ། །ནད་མེད་ཚེ་དང་དབང་ཕྱུག་དང༌། །དཔལ་དང་གྲགས་དང་སྐལ་བ་བཟང༌། །ལོངས་སྤྱོད་རྒྱ་ཆེན་ཀུན་ཐོབ་ཅིང༌། །ཞི་དར་ ( ¡¶ ཞ ¡·¡¶ ལུ ¡· དང་ ) རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག །དུས་མིན་འཆི་དང་ནད་རྣམས་དང༌། །གདོན་དང་བགེགས་རྣམས་ཞི་བ་དང༌། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་རྒྱས་ཤིང་ཆོས་འཕེལ་དང༌། །བདེ་ལེགས་ཐམས་ཅད་འགྲུབ་པ་དང༌། །ཡིད་ལ་འདོད་པ་ཀུན་འགྲུབ་ཤོག །ཅེས་ཕྲིན་ལས་བཅོལ་ནས། རྡོ་རྗེ་གླུ་དང་བཀྲ་ཤིས་ཀྱི་ཚིགས་སུ་བཅད་པས་བྱིན་དབབ་ཅིང་བཀྲ་ཤིས་པར་བྱའོ ༑ ༑ གཏོར་མ་སྟེ་མཆོད་པའི་རིམ་པའོ།། །།རྒྱུན་བཤགས་སྡོམ་པ་གཟུང་བ་དང༌། །དམ་ཚིག་རྗེས་སུ་དྲན་པ་དང༌།། གནང་བ་རྗེས་སུ་ནོད་པ་སྟེ། །བཀའ་དྲིན་ནོད་པ་རྣམ་པ་བཞི། །དེ་ལྟར་མཆོད་པས་མཉེས་པའི་དཀྱིལ་འཁོར་གྱི་མདུན་དུ། སྡིག་པ་དང་དམ་ཚིག་གི་ཉེས་པ་སྦྱང་བ་དང༌། བྱང་ཆུབ་ཀྱི་སེམས་གཟུང་བའི་ཕྱིར་ཡང་ཡང་ཕྱག་འཚལ་ནས་ཙོག་པུར་འདུག་ལ།

རྡོ་རྗེ་ཐལ་མོ་སྙིང་གར་སྦྱར་ནས། བརྗོད་པར་འགྱུར་བའི་དོན་དྲན་བཞིན་པས། སློབ་དཔོན་བྷུ་རི་པས་མཛད་པའི་རྒྱུན་བཤགས་ལྟར་རྒྱས་པར་བྱ་བའམ། ཡང་ན། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །སངས་རྒྱས་བྱང་ཆུབ་ཡིད་ཀྱིས་གཟུང༌། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད་དོ། །དེ་ནས་སྡོམ་པ་མཐའ་དག་གཟུང་བའི་ཕྱིར། སྲས་བཅས་སངས་རྒྱས་ཐམས་ཅད་དང༌། །དཔའ་བོ་རྣལ་འབྱོར་མ་རྣམས་ཀུན། །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བ་ཡིས། །དུས་འདི་ནས་ནི་བཟུང་ནས་སུ། །ཇི་སྲིད་བྱང་ཆུབ་སྙིང་པོའི་བར། །ཇི་ལྟར་དུས་གསུམ་མགོན་པོ་རྣམས།། བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང༌། །དགེ་བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་གསུམ། །བདག་གིས་བརྟན་པོར་གཟུང་བར་བགྱི། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བརྟན་པོར་གཟུང༌། །རྡོ་རྗེ་རིགས་མཆོག་ཆེན་པོ་ལ། །རྡོ་རྗེ་དྲིལ་བུ་ཕྱག་རྒྱ་ཡང་ ༑ ༑ ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི ༑ ༑ རིན་ཆེན་རིགས་མཆོག་ ¡Ã ཆེན་པོ་ཡི ( ¡¶ ཞ ¡·¡¶ ལུ ¡· རྣལ་འབྱོར་གྱི ) །། དམ་ཚིག་ཡིད་དུ་འོང་བ་ལ། །ཉིན་རེ་ཞིང་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན།། བྱང་ཆུབ་ཆེན་པོ་ལས་བྱུང་བའི།

།པདྨའི་རིགས་མཆོག་དག་པ་ལ། །ཕྱི་དང་གསང་བའི་ཐེག་པ་གསུམ། །དམ་པའི་ཆོས་ནི་མ་ལུས་གཟུང༌། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང ་དག་ཉིད་ དུ་གཟུང་བར་བགྱི།། མཆོད་པའི་ལས་ཀྱང་ཅི་ནུས་བགྱི། །བྱང་ཆུབ་སེམས་ནི་བླ་མེད་པ། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་གཟུང༌། །མ་བསྒྲལ་བ་རྣམས་བསྒྲལ་བར་བགྱི། །མ་གྲོལ་བ་རྣམས་དགྲོལ་བར་བགྱི། །དབུགས་མ་ཕྱིན་པ་དབུགས་དབྱུང་ཞིང༌། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ་བརྗོད་པས་བླང་ངོ༌།། །།དེ་ནས་བསྲུང་བའི་དམ་ཚིག་རྗེས་སུ་བསྐྱང་བའི་བསམས་པས། ནངས་པར་སྔར་ལངས་སེམས་དག་ཉིད། །མ་ལུས་ལས་ནི་བྱས་ནས་ཀྱང༌། །བསྲུང་དང་བཟའ་ལ་སོགས་པ་ཡི། །སྡོམ་པའི་བདག་ཉིད་ཅན་བསྲུང་ངོ༌། །ལུས་སྲོག་ལྟོས་པ་མེད་པར་ཡང༌། །དམ་ཚིག་དང་ནི་སྡོམ་པ་བསྲུང༌། །ཉིན་དང་མཚན་མོ་ལན་གསུམ་དུ། །ཉིན་རེ་ཞིང་ནི་བཟླ་བར་བྱ། །གང་ཚེ་ཉམས་གྱུར་རྣལ་འབྱོར་པ། ཁ་ན་མ་ཐོ་སྦོམ་པོར་འགྱུར། །དགུན་ཟླ་འབྲིང་པོ་ནས་བརྩམས་ཏེ། །ཟླ་བ་རེ་རེ་བསྲུང་བ་ནི། །གཉིས་མེད་ ¡Ã པང་ན་ ( ¡¶ ཞ ¡·¡¶ ལུ ¡· གཉིས་མེད་ ) འཁོར་ལོར་གནས།། ཚེས་བཅུ་ལ་ནི་དེ་རབ་མཆོད། །ཤ་དང་ཆང་སོགས་གང་ཅིའང་རུང༌། །དཔའ་བོ་རྣལ་འབྱོར་མ་ཡི་ཚོགས། །ཐམས་ཅད་གཉིས་མེད་པང་ན་གནས། །ཧེ་རུ་ཀ་དཔལ་རབ་ཏུ་མཆོད། །ཐེག་པ་དམན་ལ་འདོད་མི་བྱ། །སེམས་ཅན་ལ་ཡང་རྒྱབ་མི་ཕྱོགས། །འཁོར་བ་དག་ཀྱང་མི་སྤང་ཞིང༌། །མྱ་ངན་འདས་ལ་དགར་མི་བྱ། ། དཔའ་བོ་རྣལ་འབྱོར་མ་ཀུན་ལ། ཁྱོད་ཀྱིས་བརྙས་པར་མི་བྱ་ཞིང༌། །ཕྱག་རྒྱ་བཞོན་པ ་མཚོན་ཆ་ དང༌། །མཚན་མ་བགོམ་པར་མི་བྱའོ། །དམ་ཚིག་རབ་བསྲུངས་བསོད་ནམས་ཀྱིས། །ཚེ་འདི་ཉིད་ལ་འགྲུབ་པར་འགྱུར། །བུད་མེད་ཐམས་ཅད་མཐོང་བ་ན། །གཡོན་ནས་ལན་གསུམ་བསྐོར་བྱ་ཞིང༌། །སྤྱི་བོས་ཕྱག་ནི་བྱས་ནས་ཀྱང༌། །ལན་གསུམ་བར་དུ་གསོལ་བ་གདབ།

ཁྱོད་མ་བདག་ནི་བུ་ཡིན་ཏེ། ། ཇི་སྲིད་བྱང་ཆུབ་བྱུང་བར་དུ། །བྱང་ཆུབ་ཡན་ལག་ནུ་མ་ལས། །བྱུང་བའི་རང་གི་འོ་མས་སྐྱོངས། །གཉིས་མེད་ཡེ་ཤེས་སྤྱོད་ལྡན་པའི། །བསླབ་པ་བླངས་པ་སྔོན་འགྲོ་བས། །སྒྲ་སྟོང ་ལ་སོགས་ སྔོན་འགྲོ་བའི། །ཚངས་པས་སྤྱོད་པ་ཤིན་ཏུ་སྲུངས།། དམ་ཚིག་དེ་ལ་རྟག་གནས་ཏེ། །དེ་སྔོན་འགྲོ་བ་སྦས་པའི་ཡིད། །སྤྱོད་དང་གྲོལ་བའི་འབྲས་འདོད་པའི། །ཡིད་ལ་འདོད་པའི་དངོས་གྲུབ་འགྱུར། །ཞེས་བྱ་བ་དང་ ༑ ལྷ་མོ་གཞན་དང་ཀུན་སྦྱོར་བ། །འདོད་ལ་ཆགས་པར་གྱུར་འགྲོ་བ། །མི་གཡོ་བདག་གཞན་གཉིས་པ་མེད། །གཉིས་སུ་མེད་དང་ཐོགས་པ་མེད། །དམ་ཚིག་སྤྱད་པ་སྤྱོད་པ་དང༌། །བུད་མེད་དབང་ཕྱུག་ཤིན་ཏུ་སྦྱོར། །ཚངས་སྤྱོད་དེ་བཞིན་བསམ་གཏན་གནས། ཁྲོ་མེད་རྒྱུན་ནི་ཀུན་ཏུ་སྤྱོད། །འདི་བརྒྱད་དམ་ཚིག་ཀུན་སྤྱོད་ཡིན། །ཞེས་བརྗོད་ནས་དམ་ཚིག་དང་སྡོམ་པ་མ་ལུས་པར་རྗེས་སུ་དྲན་པར་བྱའོ། །དེ་ནས་དཀྱིལ་འཁོར་གྱི་གཙོ་བོས། རིགས་ཀྱི་བུ་ཁྱོད་ཚུལ་འདིས་གནས་པར་གྱིས་ཤིག་དང༌། མྱུར་དུ ་མཆོག་ གི་ ¡Ã དངོས་གྲུབ་ ( ¡¶ ཞ ¡·¡¶ ལུ ¡· གོ་འཕང་ ) ཐོབ་པར་འགྱུར་རོ་ཞེས་གནང་བ་བྱིན་ཞིང༌། བདག་ཉིད་ཀྱིས་ཀྱང་དེ་ལྟར་ཁས་བླངས་པར་བསམ་མོ། །བཀའ་དྲིན་ནོད་པའོ། །བཟླས་དང་འདོད་དོན་གསོལ་གདབ་པ། །དངོས་གྲུབ་བསླང་བ་རྣམ་པ་གཉིས། །དེ་ལྟར་དམ་ཚིག་དང་སྡོམ་པ་རྣམ་པར་དག་པ་དང་ལྡན་པས། སྔགས་ཀྱི་བཟླས་པས་དེ་བཞིན་གཤེགས་པའི་རྒྱུད་བསྐུལ་ནས་དངོས་གྲུབ་བསླང་བའི་ཕྱིར། སྔགས་ཀྱི་མཆོད་པའི་སྐབས་སུ་བརྗོད་པའི་ཚུལ་གྱིས། གང་སྤྲོ་བའི་སྔགས་ལ་ཇི་སྲིད་མི་སྐྱོ་བའི་བར་དུ་བཟླས་པར་བྱའོ། །དེ་ནས་འདོད་པའི་དོན་ལ་གསོལ་བ་གདབ་པའི་ཕྱིར། ཁྲོ་བོ་བདེ་བ་དགྱེས་པ་ཡི། །བདེ་བའི་ལོངས་སྤྱོད་ལས་བྱུང་བའི། །བདེ་བ་དབབ་པའི་སྦྱོར་བ་ཡིས ༑ ༑ རབ་ཏུ་རྨོངས་པས་བསྟེན་པར་བྱེད། །བདེ་ཆེན ་བདེ་བའི་ གར་གྱིས་རོལ།། རྣལ་འབྱོར་མ་མཆོག་པདྨའི་བདེ།

།ཨ་ལ་ལ་ཧོ། དགྱེས་པ་རྣམས་ཀྱི་བདེ་བའི་མཆོག ༑ རྣལ་འབྱོར་མ་མཆོག་མཆོད་པར་མཛོད། ¡Ã ཨ་ཨི་ཨཱ་ཨ་ར་ཧོ། །རབ་དགྱེས་མགོན་པོ་དགྱེས་གཞུགས་མཛོད། །མཁའ་འགྲོ་དྲ་བའི་བདེ་བ་སྩོལ། ། དགྱེས་པའི་བདེ་བ་སྩོལ་བར་མཛོད། ། ( ¡¶ ཞ ¡· ཨ་ཨི་་་་་་་བར་མཛོད།། ) ཞི་བའི་གར་གྱིས་གར་མཛད་པ། །བདག་ལ་བདེ་ཆེན་བདེ་བ་སྩོལ། །ཐར་པའི་མཚན་ཉིད་ལྡན་པ་ཁྱོད ༑ ༑ ཨ་ལ་ལ་ཧོ། །བདེ་བ་སྤངས་པས་གྲོལ་མི་འགྱུར། །བདེ་མེད་སྡུག་བསྔལ་གྱིས་མི་གྲོལ། །བདེ་དེ་ཆུ་སྐྱེས་དབུས་ན་གནས། །ཆགས་པའི་དངོས་པོས་ཁྱོད་མ་བསྒྱུར ༑ ༑ བདེ་བ་ཆེ་ཡིས་གྲོལ་བར་མཛོད། །པདྨ་རྒྱས་པའི་རོ་ཉིད་ཀྱིས། །བུང་བ་ལྟ་བུར་ཚིམ་པར་མཛོད། །འདི་ཡིས་མགོན་པོ་བསྐུལ་ན་ནི། །དཀྱིལ་འཁོར་དུ་ནི་ངེས་པར་འགྲུབ། །སྙན་ཅིང་འཇམ་པའི་དབྱངས་ཀྱི་ནི། །དཔྱིད་ཀྱི་རྒྱལ་མོས་གླུ་བླངས་པས། །དྲི་མེད་མཁའ་འགྲོ་དྲ་བ་ཡིས། །གཟིགས་ཤིང་ལས་ཀུན་མཛད་པ་ཡིན། །ཞེས་གསུངས་པ་ལྟར་གསོལ་བ་གདབ་ཅིང༌། གཞན་ཡང་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ་ཞེས་བྱ་བ་ལ་སོགས་པ་ཇི་ལྟར་འདོད་པའི་དོན་གསོལ་བ་གདབ་པར་བྱའོ། །དངོས་གྲུབ་བསླང་བའོ།། །།རྒྱུན་དང་དེ་བཞིན་ཁྱད་པར་ཏེ། །བདག་ཉིད་མཆོད་པ་རྣམ་པ་གཉིས།། དེ་ལ་རྒྱུན་ནི། བདག་ཉིད་སངས་རྒྱས་སུ་མཆོད་ ( ¡¶ ཞ ¡· བསྐྱེད་ ) པའི་མཐར་སྔགས་དང་ཕྱི་ལ་སོགས་པ་དང་ཟས་ཀྱི་མཆོད་པ་སྒྲུབ་ཐབས་ལྟར་བྱ་ཞིང༌། ལག་པའི་མཆོད་པ་ནི། ཞུ་བ་དང་གོང་བུ་ལ་སོགས་པའི་མཆོད་པའི་རྫས་རྣམས་མདུན་དུ་བཞག་ནས། ལག་པ་གཡོན་པ་ལ་བདུད་རྩི་གཏོར་ཞིང༌། ཨོཾ་ཨཱཿཧཱུྃ་ཞེས་བརྗོད་ཅིང་མཉེས་ནས་སེན་མོ་ལྔ་བསྡུས་ཏེ་དབུས་དང་སེན་མོ་ལྔ་ལ་མེ་ཏོག་གམ་ཐིག་ལེ་བཀོད་པ་ཟླ་བའི་གདན་དྲུག་ཏུ་དམིགས་པའི་སྟེང་དུ། མཐེ་བོར་ཨོཾ་ཧ་ལས་རྡོ་རྗེ་སེམས་དཔའ་དཀར་པོ་ཕྱག་གཉིས་ཀྱིས་རྡོ་རྗེ་དྲིལ་བུ་འཛིན་པ། མཛུབ་མོར་ན་མཿཧི་ལས་རྣམ་པར་སྣང་མཛད་སེར་པོ་འཁོར་ལོ་འཛིན་པ།

གུང་མོ་ལ་སྭཱ་ཧཱ་ཧུ་ལས་པདྨ་གར་གྱི་དབང་ཕྱུག་དམར་པོ་པདྨ་འཛིན་པ། སྲིན་ལག་ལ་བཽ་ཥ་ཊ་ཧེ་ལས་དཔལ་ཧེ་རུ་ཀ་ནག་པོ་རྡོ་རྗེ་གདེངས་པ་འཛིན་པ། མཐེའུ་ཆུང་དུ་ཧཱུྃ་ཧཱུྃ་ཧོ་ལས་རྡོ་རྗེ་ཉི་མ་དམར་སེར་རིན་པོ་ཆེ་འཛིན་པ། བསྡུས་པ་ལ་ཕཊ་ཧྃ་ལས་རྟ་མཆོག་ལྗང་གུ་རལ་གྲི་འཛིན་པ་སྟེ། གཡོན་པ་རྣམས་ནི་གཡས་པའི་ཕྱག་མཚན་གྱིས་ཡུ་བ་བྱས་པའི་དྲིལ་བུ་འཛིན་པ། སྟག་གི་ལྤགས་པའི་ཤམ་ཐབས་ཅན། ཕྱག་རྒྱ་དྲུག་གིས་བརྒྱན་ཅིང་གཡོན་བརྐྱང་བས་བཞུགས་པར་བསམ་མོ། །དེ་ནས་ལག་པའི་མཐིལ་དུ་རང་བཞིན་གྱིས་གྲུབ་པའི་པདྨ་འདབ་མ་ལྔ་པ་དམིགས་ལ ༑ ལྟེ་བ་དང་འདབ་མ་ལྔར་མེ་ཏོག་གམ་ཐིག་ལེ་བཀོད་པ་ཟླ་བའི་གདན་དུ་བསྒོམས་པའི་སྟེང་དུ་ལྟེ་བར་ཨོཾ་བྃ་ལས་རྡོ་རྗེ་ཕག་མོ་དམར་མོ་གྲི་གུག་དང་ཐོད་པ་འཛིན་པ། མདུན་ནས་བརྩམས་ཏེ་གཡོན་སྐོར་གྱིས་རིམ་པ་བཞིན། ཧྃ་ཡཾ་ལས་གཤིན་རྗེ་མ་སྔོན་མོ། ཧྲིཾ་མྃ་ལས་རྨོངས་བྱེད་མ་དཀར་མོ། ཧྲེཾ་ཧྲཱིཾ་ལས་སྐྱོད་བྱེད་མ་སེར་མོ། ཧཱུྃ་ཧཱུྃ་ལས་སྐྲག་བྱེད་མ་ལྗང་གུ། ཕཊ་ཕཊ་ལས་ཙཎྜི་ཀ་དུ་བའི་མདོག་ཅན་ཏེ། ཐམས་ཅད་ཀྱང་གྲི་གུག་དང༌། ཐོད་པ་འཛིན་པ། སྐྲ་གྲོལ་བ་ཕྱོགས་ཀྱི་གོས་ཅན་ཕྱག་རྒྱ་ལྔས་བརྒྱན་ཅིང་གཡོན་བརྐྱང་པས་གནས་པར་བསམ་མོ། །དེ་རྣམས་རིམ་པ་བཞིན་ཡབ་ཡུམ་ཡིན་པའི་ཕྱིར། ཡབ་ཀྱི་གནས་སུ་ཡུམ་དང༌། ཡུམ་གྱི་གནས་སུ་ཡབ་སྙོམས་པར་ཞུགས་པར་བསམ་མོ། །ཡང་ན་ཡི་གེ་ཉིད་ལྷའི་ངོ་བོར་བསྒོམས་ཀྱང་འགལ་བ་མེད་དོ། །ལཱུ་ཧི་པའི་དགོངས་པ་ལྟར་རྒྱས་པ་ལ་སྤྲོ་ན་རྡོ་རྗེ་སེམས་དཔའ་ཞལ་གསུམ་ཕྱག་དྲུག་པ་སྟེ། གཡས་སྔོ་ཞིང་གཡོན་དམར་བ ༑ ཕྱག་གཡས་ཀྱི་འོག་མ་གཉིས་ན་ཐོད་པ་དང་ཅང་ཏེའུ་དང༌། གཡོན་གྱི་འོག་མ་གཉིས་ཀྱིས་ཁ་ཊྭཱཾ་ག་དང་ཚངས་པའི་མགོ་བོ་འཛིན་པའོ། །གཞན་རྣམས་ནི་ཕྱག་བཞི་པ་སྟེ། འོག་མ་གཉིས་ཀྱི་ཌ་མ་རུ་དང་ཁ་ཊྭཱཾ་ག་འཛིན་པའོ། །རྡོ་རྗེ་ཕག་མོའང་ཞལ་གསུམ་ཕྱག་དྲུག་མ་སྟེ།

ཞལ་གཡས་སྔོ་ཞིང་གཡོན་ལྗང་བ། ཕྱག་གཡས་ཀྱི་འོག་མ་གཉིས་ཀྱིས་ལྕགས་ཀྱུ་དང་ཞགས་པ། གཡོན་གྱི་འོག་མ་གཉིས་ཀྱིས་ཁ་ཊྭཱཾ་ག་དང་ཚངས་པའི་མགོ་བོ་འཛིན་པའོ། །གཞན་རྣམས་ནི་ཞལ་གཅིག་ཕྱག་བཞི་མ་སྟེ། འོག་མ་གཉིས་ཀྱིས་ཌ་མ་རུ་དང་ཁ་ཊྭཱཾ་ག་འཛིན་པ་ཡིན་ལ། ཐམས་ཅད་ཀྱི་དང་པོ་གཉིས་ནི་གོང་དུ་བརྗོད་པའི་ཕྱག་མཚན་འཛིན་པ་ཉིད་ཡིན་ནོ ༑ ༑ གཞན་ཡང་ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་མ ༑ ནམ་མཁའི་ཁམས་ནི་པདྨའི་དྲ་བ་ཅན་མ་སྟེ་སྙིང་པོའི་རྣལ་འབྱོར་མ་ལྔར་བསྒོམ་མོ། །དེ་ནས་ཕྱིའི་དཀྱིལ་འཁོར་གྱི་གཟུགས་བརྙན་ལག་པའི་རྒྱབ་ཏུ་ཤར་བར་བལྟ་བའམ། ཕྱིའི་དཀྱིལ་འཁོར་དང་མ་འབྲེལ་ན་ལྷའི་གནས་རྣམས་སུ་ཐིག་ལེ་བཀོད་ལ། དཀྱིལ་འཁོར་གྱི་ལྷ་ཡོངས་སུ་རྫོགས་པར་བལྟས་ནས་ཐམས་ཅད་ཀྱང་ཕོ་ཉ་གསུམ་དབྱེར་མི་ཕྱེད་པར་མོས་ལ་སོ་སོའི་སྔགས་བརྗོད་ཅིང༌། མེ་ཏོག་ལ་སོགས་པའི་ཕྱིའི་མཆོད་པ་དང༌། ཞུ་བ་དང་གོང་བུའི་རྫས་རྣམས་ཀྱིས་མཆོད་ནས་མཉེས་པར་བྱའོ། །དེ་ནས་རྫས་རྣམས་ཀྱི་ཕྱེད་མི་སྤྱད་པར་དབེན་པའི་གནས་སུ་བཞག་ཅིང༌། ཕྱེད་ནི་ལོངས་སྤྱད་པའི་ཁ་ཟས་རྣམས་དང་བསྲེ་བར་བྱའོ། །དེ་ནས་ལག་པ་གཡོན་པ་ལ་བདུད་རྩི་གཏོར་ཞིང་ལག་པ་གཉིས་ཕན་ཚུན་མཉེས་པས་ལྷ་རྣམས་སྙོམས་པར་ཞུགས་པར་བསམས་ནས། གཡོན་པའི་སྲིན་ལག་གིས་དཔྲལ་བ་མགྲིན་པ་སྙིང་གར་རེག་ཅིང་ལུས་ཐམས་ཅད་ལ་བྱུགས་པས་ལྷ་རྣམས་ཀྱང་ལུས་ལ་ཐིམ་པར་བསམ་ཞིང་ཨོཾ་ཨཱཿཧཱུྃ་ཞེས་ལན་གསུམ་བརྗོད་དོ། ། དེ་ནས་གཡོན་གྱི་ཀུན་ཏུ་སྤྱོད་པས། ནང་གི་སྦྱིན་སྲེག་གིས་ལུས་ཀྱི་ལྷ་རྣམས་ཚིམ་པར་བྱའོ། །དེ་ནས་ལྷག་མ་བསྡུས་པ་ལ་དངོས་སམ་ཡིད་ཀྱི་འབར་བའི་ཕྱག་རྒྱའི་ནང་ནས་ཆང་གི་ཁ་ཕྲུ་བཏབ་ལ། ཡི་གེ་གསུམ་གྱི་བྱིན་གྱིས་བརླབས་ནས། ཨ་ཀཱ་རོའི་མཐར། ཨོཾ་སརྦ་ཁ་ཁ། ཁཱ་ཧི་ཁཱ་ཧི།

ཨུཙྪིཥྟ་བ་ལིཾ་ཏ་བྷཀྵ་སཱི་སྭཱ་ཧཱ། ཞེས་གསུམ་མམ་བདུན་གྱིས་ལྷག་མ་ལ་དབང་བའི་འབྱུང་པོ་ཐམས་ཅད་ལ་སྦྱིན་པར་བྱའོ ༑ ༑ དེ་ནས་རྡོ་རྗེའི་གླུ་དང་བཀྲ་ཤིས་ཀྱི་ཚིགས་སུ་བཅད་པས་ཤིས་པར་བྱའོ། ཁྱད་པར་གྱིས་མཆོད་པ་ཚེས་བཅུ་ལ་སོགས་པའི་དུས་སུ་ཚོགས་ཀྱི་འཁོར་ལོ་རྒྱས་པར་བྱེད་ན། ཐོག་མར་ལས་ཀྱི་སློབ་མས་ཚོགས་ཀྱི་སློབ་དཔོན་ཚོགས་པ་དང་བཅས་པ་རྣམས་ལ་མཎྜལ་དང་མེ་ཏོག་ཕུལ་ནས་རྣལ་འབྱོར་ལ་གནས་པར་གསོལ་བ་གདེབ་ ( ¡¶ ཞ ¡·¡¶ ལུ ¡· གདབ་ ) བོ། །དེ་ནས་ཡི་གེ་བརྒྱ་པས་རྒྱུད་སྦྱངས་ནས། སྒྲུབ་པའི་ཐབས་བཞིན་རྣལ་འབྱོར་ཡོངས་སུ་རྫོགས་པར་བཟླས་པ་དང་བཅས་པ་སྔོན་དུ་སོང་ནས། མདུན་བསྐྱེད་བསྒྲུབ་པའི་མཎྜལ་ལ་བརྟེན་ན་གོང་དུ་བསྟན་པ་ལྟར་བྱ་ཞིང༌། མི་བརྟེན་ན་བྲིས་སྐུ་ལ་སོགས་པ་དམིགས་པའི་རྟེན་ཡོད་པའམ་མེད་ཀྱང་རུང་སྟེ། དཀྱིལ་འཁོར་ཡོངས་སུ་རྫོགས་པ་སྐད་ཅིག་གིས་དམིགས་ལ་ཕོ་ཉ་གསུམ་བསྲེས་ནས་ཡེ་ཤེས་པ་དང་རོ་གཅིག་པར་བྱས་ལ་དབང་བསྐུར་ནས་རིགས་ཀྱི་བདག་པོའི་རྒྱས་གདབ་བོ། །དེ་ནས་བདག་བསྐྱེད་དང་མདུན་བསྐྱེད་གཉིས་ཀ་ལ་ཐུན་མོང་དུ་མཆོད་པར་བསམ་ཞིང༌། བསྟོད་པའི་བར་ཇི་སྐད་བསྟན་པ་བཞིན་བྱའོ། །བསྡུས་པ་ལ་སྤྲོ་ན་ཕྱི་དང་ནང་དང་མཉེས་པ་དང་བླ་ན་མེད་པའི་མཆོད་པ་རྣམས་ཀྱིས་མཆོད་ནས། རྐང་པ་བརྒྱད་པ

་གཉིས་ཀྱིས་ བསྟོད་པར་བྱའོ།། དེ་ནས་དམ་ཚིག་ཅན་ལ་གཏོར་མ་བྱིན་ནས། རྒྱུན་བཤགས་དང༌། སྡོམ་པ་བཟུང་བ་བྱས་ན་ཤིན་ཏུ་ལེགས་ལ་མ་བྱས་ཀྱང་ཉེས་པ་མེད་དོ། །དེ་ནས་ཚོགས་ཀྱི་ཡོ་བྱད་མངོན་དུ་བྱས་པ་གཏོར་མ་ལྟར་བྱིན་གྱིས་བརླབས་པའི་ཕུད་དཀྱིལ་འཁོར་དང་གཏོར་མ་ལ་ཕུལ་ནས། ལས་ཀྱི་སློབ་མས་ཕྱག་འཚལ་བ་སྔོན་དུ་འགྲོ་བས་རྣམ་ལྔ་འདོད་པ་བསྐོར་བའི་ཕྱག་རྒྱ་བྱ་ཞིང༌། འདིར་ནི་ཆོས་རྣམས་བཟང་པོར་ལྟོས ༑ ༑ འདུ་བ་རྣམས་ལ་ཐེ་ཚོམ་མེད། །བྲམ་ཟེ་ཁྱི་དང་གདོལ་པ་ཡང༌། །རང་བཞིན་གཅིག་པ་ཉིད་དུ་བཞེས། །ཞེས་བརྗོད་ཅིང༌། དམ་ཚིག་གི་རྫས་གཉིས་སུ་མེད་པར་རིམ་པ་བཞིན་དྲང་ངོ༌། །ལེན་པ་པོས་ཀྱང་ཕྱག་རྒྱ་བཅས་ཤིང༌། བདེ་གཤེགས་ཆོས་ལ་རིན་ཐང་མེད། །འདོད་ཆགས་ལ་སོགས་དྲི་མ་སྤངས། །གཟུང་དང་འཛིན་པ་དང་བྲལ་བ། །དེ་བཞིན་ཉིད་ལ་བདག་ཕྱག་འཚལ། །ཞེས་བརྗོད་ཅིང་བླང་ངོ༌། །གཉིས་ཀར་གྱིས་ཨ་ཧོ་སུ་ཁ་ཞེས་བརྗོད་པར་བྱའོ།། །།དེ་ནས་ནང་བདུད་རྩིའི་མཆོད་པ་ལྟར་ཕུད་ཀྱིས་མཆོད་ནས། ལག་པའི་མཆོད་པ་སྔོན་དུ་འགྲོ་བས་ཁ་ཟསཀྱི་རྣལ་འབྱོར་དང་ལྡན་པས་ལོངས་སྤྱོད་པར་བྱའོ ༑ ༑ བརྩོད་དང་ཀུ་ཆོ་མི་བྱ་ཞིང༌། །ཆགས་དང་སྡང་བར་རྣམ་པར་སྤང༌། །ཐ་མལ་རྟོག་པས་མ་གཡེངས་པར། །ཡང་ནས་ཡང་དུ་རྣལ་འབྱོར་བསྒོམ། །ཟས་ལ་མི་སྨོད་ཚིམ་པར་སྤྱད། །ཤིན་ཏུ་བཟི་བར་མི་བྱ་ཞིང༌། །འདོད་ཡོན་རྡོ་རྗེའི་བདེ་བ་རྣམས ༑ ༑ སྟོང་པ་ཉིད་ཀྱི་རྒྱས་གདབ་བྱ། །ཚོགས་ཁང་སྣོད་བཅས་གཞལ་མེད་ཁང་ ༑ ༑ འགྲོ་ཀུན་ལྷ་ཡི་དཀྱིལ་འཁོར་ཏེ། །འདོད་ཡོན་ཐམས་ཅད་མཆོད་པའི་རྫས ༑ ༑ ཀུན་ཏུ་ཀུན་ནས་མཆོད་པར་བསམ། །འདི་ལྟར་རྣམ་ཤེས་རྣལ་འབྱོར་པ ༑ ༑ སྒོ་གསུམ་པོ་ཡིས་སྤྱད་པའི་ལས། །དོན་དུ་མི་འགྱུར་ཅི་ཞིག་ཡོད། །ཐམས་ཅད་ཡེ་ཤེས་ཆེན་པོའི་རྒྱུ། །ཀུན་བཟང་ཧེ་རུ་ཀ་དཔལ་གྱི། །ཀུན་ཏུ་བཟང་པོའི་རྣམ་འཕྲུལ་གྱིས། །རྣམ་པར་རོལ་པ་ཀུན་བཟང་ཉིད། །སྒྲུབ་པའི་ཚུལ་ལ་སུ་ཞིག་སྨོད

༑ ༑ འདི་འདྲ་གསང་གསུམ་མངའ་བདག་གི །གསུང་གི་གསང་བ་ཆེས་གསང་བ ༑ ༑ དེ་འདྲ་དམན་པའི་ཡུལ་མིན་ཕྱིར། །ཤིན་ཏུ་ཁྱད་པར་འཕགས་པ་ཡིན། ། གང་འདྲས་འདི་འདྲ་རྟོགས་གྱུར་པ། །དེ་འདྲ་རྒྱལ་བའི་སློབ་མ་སྟེ། །དེ་ལྟ་དེ་ལྟར་སྒྲུབ་བྱེད་པ། །དེ་དེ་སྲས་ཀྱི་ཐུ་བོ་ཡིན། །ཚོགས་ཀྱི་མན་ངག་རྒྱུད་ཀུན་གྱི། །སྙིང་པོའི་ཚིག་ནི་མདོར་བསྡུས་པ། །འདི་འདྲ་ཚོགས་སུ་རྣལ་འབྱོར་པས། །གླུ་རུ་བླང་བྱ་ཁོ་ན་ཡིན། །དེ་ལྟ་བུའི་ཚུལ་གྱིས་བཟའ་བ་དང་བཏུང་བ་དང་གླུ་དང་གར་ལ་སོགས་པ་ཕྱི་དང་ནང་གི་འདོད་པའི་ཡོན་ཏན་ལས་བྱུང་བ། བདེ་བ་ཆེན་པོ་ཡང་དག་པའི་ཡེ་ཤེས་དང་རོ་གཅིག་པས་ཚིམ་པའི་མཐར། སྔ་མ་བཞིན་དུ་ལྷག་མའི་གཏོར་མ་རྡོ་རྗེའི་གླུ་དང་བཀྲ་ཤིས་ཀྱི་ཚིགས་སུ་བཅད་པ་དང་བཅས་པ་བྱའོ། ། ཚོགས་ཀྱི་འཁོར་ལོས་མདུན་བསྐྱེད་ཀྱང་མཆོད་མོད། གཙོ་ཆེ་བའི་ཕྱིར་བདག་ཉིད་མཆོད་པར་བསྡུས་སོ། །བདག་ཉིད་མཆོད་པའོ། །བཟོད་པར་གསོལ་དང་ལྷག་ཆད་སྦྱང༌། །སྨོན་ལམ་གདབ་དང་གཤེགས་སུ་གསོལ། །དཀྱིལ་འཁོར་བསྡུ་དང་བདག་ཉིད་བསྲུང༌། །རྣམ་པ་དྲུག་ནི་མཇུག་གི་ལས། །དེའང་ཚོགས་དང་འབྲེལ་པའམ་མ་འབྲེལ་ཡང་རུང་སྟེ། ཚོམ་བུའམ་མདུན་བསྐྱེད་ཀྱི་དཀྱིལ་འཁོར་ལ་མཆོད་ཅིང་བསྟོད་དེ། མ ་འབྱོར་ པ་དང་ཉམས་པ་དང༌། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་གང༌། །དེ་ཀུན་མགོན་པོས་བཟོད་པར་མཛོད ༑ ༑ ཅེས་ལན་གསུམ་དུ་བཟོད་པར་གསོལ་ནས། ཡི་གེ་བརྒྱ་པས་ཆོ་ག་ལྷག་ཆད་ཀྱི་ཉེས་པ་སྦྱངས་ལ། རྡོ་རྗེ་ཐལ་མོ་སྙིང་གར་སྦྱར་ནས། སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་སྔགས་པ་ལྷན་ཅིག་གར་བྱེད་ཤོག །ཅེས་པ་དང༌། སེམས་ཅན་ཐམས་ཅད་བདེ་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་འགྱུར་བ།

།དེས་ནི་སངས་རྒྱས་ཉིད་ཐོབ་ཤོག །ལྷ་མོ་ཚད་མ་དམ་ཚིག་ཚད་མ་དང༌། །དེས་གསུངས་ཚིག་ཀྱང་ཚད་མའི་མཆོག་ཡིན་པའི། །བདེན་པའི་དེས་ནི་ལྷ་མོ་འདི་དག་རྣམས། །བདག་ལ་རྗེས་སུ་འཛིན་པའི་རྒྱུར་གྱུར་ཅིག ། ཅེས་བྱ་བ་ལ་སོགས་པ་སྨོན་ལམ་དང་བདེན་པའི་ཚིག་བརྗོད་པར་བྱའོ། །དེ་ནས། ཨོཾ་ཁྱེད་ཀྱིས་སེམས་ཅན་དོན་ཀུན་མཛོད། །རྗེས་སུ ་མཐུན་ པའི་དངོས་གྲུབ་སྩོལ།། སངས་རྒྱས་ཡུལ་དུ་གཤེགས་ནས་ཀྱང༌། །སླར་ཡང་འབྱོན་པར་མཛད་དུ་གསོལ།། ཨོཾ་བཛྲ་མུཿཞེས་བརྗོད་ནས་ཡེ་ཤེས་པ་གཤེགས་སུ་གསོལ་ནས། ཛཿཧཱུྃ་བྃ་ཧོཿས་དམ་ཚིག་གི་དཀྱིལ་འཁོར་བདག་ལ་བསྡུས་ལ། ཨོཾ་ཡོ་ག་ཤུདྡྷཿསརྦ་དྷརྨཱ་ཡོ་ག་ཤུདྡྷོ་ཀོ྅་ཧཾ། ཞེས་བརྗོད་ནས་རོ་གཅིག་པར་བྱའོ། །དེ་ནས་གཏོར་མའི་མགྲོན་ཡང་གཤེགས་སུ་གསོལ་ནས་རོལ་མོའི་སྒྲ་དང་བཅས་པས་གཏོར་མ་དོར་ལ། སུམྦྷའི་སྔགས་ལན་གཉིས་ཀྱིས་ཕྱོགས་མཚམས་བསྲུངས་ནས་དཔའ་བོ་དང་དཔའ་མོའི་གོ་ཆ་ཆེན་པོ་བཀོད་པས་བདག་ཉིད་བསྲུངས་ལ་ལས་ཀྱི་རྗེས་བསྡུས་ནས ༑ སྤྱོད་ལམ་གྱི་རྣལ་འབྱོར་གྱིས་གནས་པར་བྱའོ།། །།རྒྱུད་སྡེ་དྲུག་པ་མ་ཡི་མར་གྱུར་སྡོམ་པའི་རྒྱུད་ལས་ལེགས་གསུངས་པའི།། ཧེ་རུ་ཀ་དཔལ་མཉེས་བྱེད་ཆོ་ག་བླ་མ་བརྒྱུད་པ་ལས་འོངས་པ། །བདག་གི་བཀོད་ལ་ནོངས་པར་གྱུར་གང་དམ་པ་རྣམས་ཀྱིས་བཟོད་པར་དགོངས། །དགེ་བ་དེ་ཡིས་མ་ལུས་འགྲོ་ཀུན་ཀུན་བཟང་ཧེ་རུ་ཀར་གྱུར་ཅིག །དཔལ་འཁོར་ལོ་བདེ་མཆོག་གི་སྒྲུབ་པའི་ཐབས་ཀྱི་ཡན་ལག དཀྱིལ་འཁོར་གྱི་འཁོར་ལོ་མཆོད་པའི་ཆོ་ག་ཀུན་ཏུ་བཟང་པོའི་མཆོད་སྤྲིན་ཞེས་བྱ། ཆོས་ཀྱི་རྗེ་མཁྱེན་རབ་ཀྱི་དབང་ཕྱུག་གི་ཞབས་རྡུལ་སྤྱི་བོས་ལེན་པ། བློ་གྲོས་རྒྱལ་མཚན་དཔལ་བཟང་པོ་ཞེས་བྱ་བས་ཆུ་ཕོ་ ¡Ã བྱི་བའི་ ( ¡¶ ཞ ¡·¡¶ ལུ ¡· ཁྱིའི་ ) ལོ། རྒྱལ་གྱི་ཟླ་བ་ལ་རྒྱལ་པོ་ཆེན་པོའི་ཕོ་བྲང་ཁའི་ཕིང་ཧུར་སྦྱར་བ་ ( ¡¶ ཞ ¡·¡¶ ལུ ¡· + འདི་ཚེས་ལྔའི་ཉིན་པར་ཡོངས་སུ་ ) རྫོགས་སོ།། །། ༄༅།

། ( ¡¶ ཞ ¡· + དཔལ་འཁོར་ལོ་སྡོམ་པའི་ ) སྦྱིན་སྲེག་གི་ ( ¡¶ ཞ ¡· + ཆོ་གའི་ ) སྡོམ་ ¡Ã ཚིག་ ( ¡¶ ཞ ¡· ཉི་ཤུ་བདུན་པ་དང་དེའི་ལག་ཏུ་བླང་བའི་རིམ་པ་ ) བཞུགས། ། ༄༅། །ན་མཿཤྲཱི་ཙ་ཀྲ་སམྦ་རཱ་ཡ། ཉོན་མོངས་བུད་ཤིང་ཀུན་བསྲེགས་ཤིང་ ༑ ༑ ཡེ་ཤེས་ལྔ་ཡི་འོད་རབ་འབར། །འགྲོ་བའི་མུན་ནག་རྣམ་སེལ་བའི། །རྡོ་རྗེ་མེ་ལ་ཕྱག་འཚལ་ནས། །སྲིད་པའི་རླན་ལས་རྣམ་སྐྱེས་པའི། །ཉེས་ཚོགས་ཚང་ཚིང་བསྲེག་བྱའི་ཕྱིར། །སྤྱོད་པའི་རྡོ་རྗེའི་རྗེས་འབྲངས་ནས། །སྦྱིན་སྲེག་ཆོ་ག་བདག་གིས་བཤད། །ཞི་བ་ཤར་དུ་ཟླུམ་མོ་དཀར། །བུད་ཤིང་འོ་མ་ཅན་གྱི་རྩེ། ། མེ་ནི་བྲམ་ཟེའི་རྒྱུན་ཞག་ཤིས། །རྒྱས་པ་ལྷོ་རུ་གྲུ་བཞི་སེར། །འབྲས་བུ་ཅན་གྱི་རྐེད་པའི་ཆ། །རྒྱལ་རིགས་ཁྱིམ་ནས་བྱུང་བའི་མེ། །དབང་ལ་ནུབ་ན་གྲུ་གསུམ་དམར ༑ ༑ མེ་ཏོག་དམར་པོ་ལྡན་པའི་ཤིང༌། །སྨད་འཚོང་མ་ཡི་ཁྱིམ་གྱི་མེ། །དྲག་པོ་བྱང་དུ་ཟླ་གམ་ནག །ཚེར་མ་ཅན་གྱི་རྩ་བའི་ཆ། །གདོལ་པའི་ཁྱིམ་ནས་བྱུང་བའི་མེ། །ཐབ་ཁུང་རྒྱར་ནི་ཁྲུ་གང་སོགས། །ཟབས་སུ་དེ་ཡི་ཕྱེད་ཡིན་ཏེ། །སོར་བཞི་ལ་སོགས་བསྐྱེད་བྱས་ནས། །དེ་ཡི་ཚད་ཀྱི་མུ་རན་བརྩིགས། །ལས་ཀྱི་ཁ་ཁྱེར་དེ་ཡི་ཕྱེད ( ¡¶ ཞ ¡·¡¶ ལུ ¡· ཕྱིར ) ། །སོར་བཞིའི་རྒྱ་ལ་དེ་ཕྱེད་འཕང༌། །ནང་གི་ཁ་ཁྱེར་མུ་རན་ལ། །པདྨ་གྲི་གུག་ཕྲེང་བ་བྲི། ( ¡¶ ཞ ¡· + ལས་ཀྱི་ཁ་ཁྱེར་དེ་ཡི་ཕྱིར། ) །ལས་ཀྱི་ཁ་ཁྱེར་ལས་བཞི་ཡི། །རྡོ་རྗེ་རིན་ཆེན་པདྨ་དམར། །རྡོ་རྗེ་རྩེ་གསུམ་ཕྲེང་བ་བྲི། ། ཐབ་དབུས་པདྨ་འདབ་བརྒྱད་ལ། །ལྟེ་བར་རྡོ་རྗེ་གྲི་གུག་དང༌། །ཕྱོགས་བཞིར་རིགས་བཞི་མཚམས་བཞིར་སྣོད། །ཕྱི་རོལ་འཁོར་ལོ་རིམ་པ་གསུམ། །གཞལ་ཡས་ཁང་བཅས་ཕྱོགས་མཚམས་སུ། །ལྕགས་ཀྱུ་སོགས་བཞི་གྲི་གུག་བཞི། །ཕྱི་ ( ¡¶ ལུ ¡· ཕ་ ) རོལ་དུར་ཁྲོད་དེ་ཡི་མཐར། །མུ་ཁྱུད་ལ་གནས་ཤར་ཕྱོགས་སུ། །པདྨ་དབྱུ་གུ་ཕྲེང་བ་དང༌། །སྤྱི་བླུགས་རི་དྭགས་ལྤགས་པའོ། །ལྷོར་ནི་རྩེ་གསུམ་ཟླ་ཚེས་དང༌། །རྒྱལ་མཚན་རལ་པའི་ཐོར་ཚུགས་མིག

།ནུབ་ཏུ་འཁོར་ལོ་དུང་དང་ནི ༑ ༑ དབྱུག་ཐོ་རལ་གྲི་ཕུབ་རྣམས་སོ། །བྱང་དུ་མདུང་དང་ ¡Ã དྲིལ་བུ་ ( ¡¶ ཞ ¡· རལ་གྲི་ ) དང༌། །བ་དན་རྨ་བྱ་ར་སྐྱེས་བྲི། །ཕྱི་རོལ་རྡོ་རྗེའི་ཕྲེང་བ་ལ། །མཚམས་བཞིར་རྡོ་རྗེ་ཕྱེད་པའོ། །ཆས་གོས་འདུག་སྟངས་བསམ་པ་དང༌། །ལྷ་ཡི་རྟེན་དང་ཉམས་དང་མདངས། །གསང་སྔགས་ཀྱི་ནི་སྤེལ་ཚིག་སོགས། །ལས་དང་རྗེས་སུ་མཐུན་པར་བྱ། །མདའ་དགུ་ཚོན་སྐུད་མེ་ལོང་བཞི། །ཕུར་བུ་བཅུ་དང་ཀུ་ཤ་དང༌། ། རྡོར་དྲིལ་དགང་བླུགས་ནང་མཆོད་དང༌། །བུམ་པ་ལྔ་དང་མཆོད་ཡོན་གཉིས། ། བསྲེག་རྫས་ཡམ་ཤིང་མར་དང་ཏིལ། །བཅུ་པ་ཞོ་དང་ཀུ་ཤ་དང༌། །དཱུར་བ་ནས་གྲོ་སོ་བ་འབྲས། །སྲན་མ་དང་ནི་འབྲས་བུ་རྣམས། ཁྱད་པར་དུ་ནི་ཞི་ལ་ཏིལ། ། རྒྱས་ལ་ཞོ་དང་དབང་མེ་ཏོག །དྲག་པོ་ལ་ནི་ཤ་རྣམས་ཏེ། །མཆོག་གི་དོན་དུ་བཅུ་པ་དབུལ། །མཆོད་རྫས་རྣམ ་བདུན་གཏོར་མ་ གསུམ། །འཇམ་པོ་གསུམ་ལ་བསྲེག་རྫས་གཡས། །དྲག་པོ་དེ་ལས་བཟློག་པར་བཤམ། །ཕྱག་གཉིས་པ་ཡི་ང་རྒྱལ་གྱིས ༑ ༑ སྔགས་བཅས་ཕོ་ཉ་བཅུ་སྤྲོ་ཞིང༌། །སྟང་ ( ¡¶ ཞ ¡· རྐང་ ) སྟབས་སྦྱོར་བས་བགེགས་བསྐྲད་ནས། །སྲུང་འཁོར་བསྒོམ་ཞིང་ཕུར་བུས་གདབ། །བུམ་བཟླས་མཆོད་ཡོན་བྱིན་གྱིས་བརླབ། །ཐབ་དང་ཡོ་བྱད་བསང་ཞིང་སྦྱང༌། །བསྐྱེད་ནས་བྱིན་གྱིས་བརླབ་པར་བྱ། །མེ་བཙལ་མེ་ལྷ་བསྐྱེད་བྱས་ནས། །སྤྱན་དྲངས་བྱོན་ཟན་དབུལ་ཞིང་མཆོད། །བསྟིམས་ནས་དབང་བསྐུར་རིགས་རྒྱས་གདབ། །ཀུ་ཤ་མདའ་སྐུད་མེ་ལོང་དགྲམ། །མེ་ལྷ་མཆོད་ནས་བསྲེག་རྫས་དབུལ། །བསྟོད་ནས་འབར་བར་གྱུར་པའི་དབུས། །ཡན་ལག་བཞི་རྫོགས་ཆོ་ག་ཡིས། །དཀྱིལ་འཁོར་བསྒྲུབས་ནས་གསང་སྔགས་དང༌། །ཕྱི་ནང་ཡིད་ལ་བྱུང་བས་མཆོད། །རྫས་རྣམས་སོ་སོའི་སྔགས་ཀྱིས་ནི། །སྤྱིའམ་ལྷ་ཡི་གྲངས་ཀྱིས་སམ། །ལྔ་ལ་རྣམ་ལྔ་གཞན་ལ་གཅིག །རེ་རེའི་མཐར་ཡང་མཆོད་བསྟོད་བྱ། །གཏོར་མས་མཆོད་ནས་དངོས་གྲུབ་བསླང༌། །གཤེགས་སུ་གསོལ་ནས་སྔོན་བཞིན་དུ། །མེ་ལྷ་མཆོད་ནས་དེ་ཉིད་དང༌།

།ཕྱོགས་སྐྱོང་རྣམས་ལ་གཏོར་མ་དབུལ། །བཟོད་པར་གསོལ་ནས་གཤེགས་སུ་གསོལ། །སྨོན་ལམ་གདབ་ཅིང་བདག་ཉིད་བསྲུང༌། །ལས་ཀྱི་རྗེས་བསྡུ་ཐལ་བ་རྣམས། །རྒྱ་མཚོར་འབབ་པའི་ཆུ་བོར་དོར། །ཚུལ་འདི་ཧེ་རུ་ཀ་དཔལ་གྱི། །སྔགས་ཀྱི་ནུས་པ་འབྱིན་པ་དང༌། །ཐུན་མོང་པ་དང་ཁྱད་པར་གྱི། ། དངོས་གྲུབ་ཐོབ་བྱེད་མཆོག་ཏུ་གསུངས། །མེ་འབྲུག་རྒྱལ་གྱི་ཟླ་བ་ཡི། །ཡར་གྱི་ངོ་ཡི་ཚེས་བཅུ་ལ། །ཧུ་ཆུ་ཞེས་བྱའི་གྲོང་ཁྱེར་དུ། །ལེགས་པར་བྲིས་པ་འདི་རྫོགས་སོ། །རྒྱལ་བའི་གསུང་རབ་གཅེས་པའི་མཛོད་འཛིན་ཡང་དག་གྲུབ་བརྙེས་བླ་མ་བརྒྱུད་པ་ལས་འོངས་པའི། །ངོས་གྲུབ་འགུགས་བྱེད་ལས་ཀྱི་མཆོག་རབ་སྦྱིན་སྲེག་ཆོ་གའི་རྣམ་གཞག་རིམ་པ ་རབ་གསལ་ བ། །ཆོས་ཀྱི་རྒྱལ་པོ་བཟང་པོའི་ ཞབས་ཀྱི་ཞབས་རྡུལ་གུས་ལེན་འཕགས་པའི་མིང་དང་ལྡན་པ་ཡིས། །ལེགས་པར་བསྡེབས་ལས་བསོད་ནམས་མེ་འོད་རབ་ཏུ་འབར་བས་སྡུག་བསྔལ་བུད་ཤིང་བསྲེག་པར་ཤོག །སློབ་དཔོན་སྤྱོད་པའི་རྡོ་རྗེས་མཛད་པའི་རྗེས་སུ་འབྲངས་ནས་འཁོར་ལོ་སྡོམ་པའི་སྦྱིན་སྲེག་ལག་ཏུ་བླང་བའི་ ( ¡¶ ལུ ¡· + རིམ་པའི་ ) སྡོམ་ཉི་ཤུ་བདུན་པ་ཞེས་བྱ་བ་རྫོགས་སོ།། །། ༄༅། །སྦྱིན་སྲེག་ཆོ་ག་རྒྱས་པ་བཞུགས། ། ༄༅། །དཔལ་འཁོར་ལོ་སྡོམ་པའི་སྦྱིན་སྲེག་གི་ཆོ་ག་ཞེས་བྱ་བ། བླ་མ་དང་དཔལ་ཧེ་རུ་ཀ་ལ་ཕྱག་འཚལ་ལོ། །ཉོན་མོངས་བུད་ཤིང་ཀུན་བསྲེགས་ཤིང་ ༑ ༑ ཡེ་ཤེས་ལྔ་ཡི་འོད་རབ་འབར། །འགྲོ་བའི་མུན་ནག་རྣམ་སེལ་བའི། །རྡོ་རྗེ་མེ་ལ་ཕྱག་འཚལ་ནས། །སྲིད་པའི་རླན་ལས་རྣམ་སྐྱེས་པའི། །ཉེས་ཚོགས་ཚང་ཚིང་བསྲེག་བྱའི་ཕྱིར། །སྤྱོད་པའི་རྡོ་རྗེའི་རྗེས་འབྲངས་ནས། །སྦྱིན་སྲེག་ཆོ་ག་བདག་གིས་བཤད། །དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་བསྐུར་ བ་ཐོབ་ཅིང་དམ་ཚིག་དང་ལྡན་ལ། བསྐྱེད་པའི་རིམ་པའི་ཏིང་ངེ་འཛིན་བརྟན་པ་ ( ¡¶ ཞ ¡· པོ་ ) དང་ལྡན་ཞིང༌། བསྙེན་པ་སྔོན་དུ་སོང་བས། སྔགས་ཀྱི་ནུས་པ་དབྱུང་བ་དང་ ༑

མཆོག་དང་ཐུན་མོང་གི་དངོས་གྲུབ་བསྒྲུབ་པའི་ཕྱིར། སྦྱིན་སྲེག་གི་ཆོ་ག་བརྩམ་པར་བྱ་སྟེ། གསང་སྔགས་མ་བཟླས་མི་འགྲུབ་ཅིང༌། །སྦྱིན་སྲེག་མ་བྱས་འབྲས་མི་འབྱིན། །བཟླས་བརྗོད་འབུམ་ཕྲག་གཅིག་ལ་ནི། །སྦྱིན་སྲེག་ཁྲི་ཁྲག་བྱ་བར་བཤད། །ཅེས་འབྱུང་བའི་ཕྱིར་རོ། །དེའང་སློབ་དཔོན་སྤྱོད་པའི་རྡོ་རྗེའི་ཞལ་སྔ་ནས། བླ་མེད་ནང་དང་ཕྱི་ཡི་སྟེ། །སྦྱིན་སྲེག་དག་ནི་གསུམ་དུ་འདོད། །གཞན་དག་ཞི་བ་ལ་སོགས་པ། །སྦྱིན་སྲེག་དག་ནི་བཞི་རུ་འདོད། །ཅེས་གསུང་པའི་ ཕྱིར ༑ སྦྱིན་སྲེག་རྣམ་པ་གསུམ་དུ་བསྡུས་ཏེ། བླ་ན་མེད་པ་དང༌། ནང་དང༌། ཕྱིའོ ༑ ༑ བླ་ན་མེད་པ་དེ་ཡང་རྣམ་པ་གསུམ་ ¡Ã སྟེ ( ¡¶ ཞ ¡· དུ་བསྡུས་ཏེ ) ། དཔལ་སྡོམ་པ་འབྱུང་བའི་རྒྱུད་ལས། དགང་གཟར་ཤེས་རབ་བླུགས་གཟར་ཐབས། །དེ་ གཉིས་སྦྱོར་བ་གཉིས་མེད་བསྒོམ། །དེ་ལས་ངེས་བྱུང་མར་གྱི་རྒྱུན། །ཡེ་ཤེས་ཆེན་པོའི་བདུད་རྩིར་འདོད། །རྒྱུ་དང་མི་རྒྱུའི་བདག་ཉིད་ཀྱི། །མེ་ནི་དེ་ཡིས་ཡང་དག་མཆོད། །འདི་ལྟར་སྦྱིན་སྲེག་གང་བྱེད་ལ། །སྐལ་བཟང་དངོས་གྲུབ་རབ་ཏུ་སྟེར ༑ ༑ ཞེས་འབྱུང་བས་རྣམ་པར་མི་རྟོག་པའི་ཡེ་ཤེས་ཀྱི་མེ་ཀུན་ནས་འབར་བ་དང་བཅས་པའི། ཆོས་ཀྱི་དབྱིངས་ཀྱི་ཐབ་ཁུང་དུ། ཞི་གནས་དང་ལྷག་མཐོང་དག་གི་དགང་གཟར་དང་བླུགས་གཟར་དག་གིས། ཁམས་གསུམ་པའི་སེམས་དང་སེམས་ལས་བྱུང་བའི་རྣམ་པར་རྟོག་པ་མ་ལུས་པའི་བསྲེག་རྫས་ཀུན་ནས་སྲེག་པར་བྱེད་པ་བསམ་གྱིས་མི་ཁྱབ་པའི་བསྲེག་བླུགས་དང༌། ཕྱག་རྒྱ་ཆེན་པོ་ཐིག་ལེའི་རྒྱུད་ལས། དབང་པོ་གཉིས་ཤིང་སྦྱོར་བ་ལས། །རླུང་གིས་མེ་ནི་སྤར་བའོ ༑ ༑ མར་ཡོད་པ་ནི་སྟེང་འཁོར་ལོ། །དེ་ནི་མར་སྣོད་ཅེས་སུ་བརྗོད། །ལྷ་ཡི་རྣམ་པས་བླུགས་གཟར་བསྟན། །བླུགས་གཟར་དེ་ནི་རྡོ་རྗེའོ། །ཧོམ་ཁུང་བྷ་ག་ཞེས་སུ་བཤད། །བྱང་ཆུབ་སེམས་ཀྱི་མར་ནི་བསྲེག །ཅེས་འབྱུང་བས་རྗེས་སུ་ཆགས་པ་ཆེན་པོའི་ཡེ་ཤེས་ཀྱི་མེ་ཀུན་ནས་འབར་བ་དང་བཅས་པའི་བྷ་གའི་དཀྱིལ་འཁོར་ཡོངས་སུ་སྦྱངས་པའི་ཐབ་ཁུང་དུ་རྡོ་རྗེའི་བླུགས་གཟར་གྱིས་བྱང་ཆུབ་ཀྱི་སེམས་ཀྱི་བསྲེག་རྫས་བླུགས་པར་བྱེད་པ་བདེ་བ་ཆེན་པོའི་བསྲེག་བླུགས་དང་

༑ དཔལ་རྡོ་རྗེ་མཁའ་འགྲོའི་རྒྱུད་ལས། ཕུན་སུམ་ཚོགས་ཡམ་ཤིང་ཡེ་ཤེས་མེ ༑ ༑ ལས་ཀྱི་རླུང་གིས་མེ་སྦར་བས། །ལྟེ་བའི་དཀྱིལ་འཁོར་འདིར་ནི་འབར། ། ཚངས་པའི་མེ་ནི་སུམ་མདོར་གནས། །དགང་གཟར་ལ་ལ་ནཱར་ནི་གསུངས། ། བླུགས་གཟར་ཁ་ནི་ར་ས་ནཱ། །དབྱུག་པ་རིན་ཆེན་རྡོ་རྗེའི་མཐའ། །ཐོད་པ་བསྲེག་རྫས་སྣོད་ཡིན་ཏེ། །བསྲེག་བྱ་རྫས་རྣམས་ཐམས་ཅད་དོ། །རིམ་པ་དེ་ལྟར་བརྗོད་པར་བྱ། །སྦྱིན་སྲེག་བླ་ན་མེད་པ་འདི། །ལྷ་མོ་ཁྱོད་ལ་ངས་བཤད་དོ། །ཞེས་ འབྱུང་བས་དྲི་མ་མེད་ཅིང་རབ་ཏུ་གསལ་བའི་ཡེ་ཤེས་ཀྱི་མེ་རྣམ་པར་འབར་བ་དང་བཅས་པའི་སྤྲུལ་པ་ལ་སོགས་པའི་འཁོར་ལོ་རྣམས་ཀྱི་ཐབ་ཁུང་དུ་ར་ས་ནཱ་དང་ ༑ ལ་ལ་ནཱའི་བླུགས་གཟར་དང༌། དགང་གཟར་དག་གིས་ཁམས་ཡོངས་སུ་དག་པའི་བསྲེག་རྫས་བླུགས་པར་བྱེད་པ། བདག་བྱིན་གྱིས་བརླབ་པའི་བསྲེག་བླུགས་དང༌། དཔལ་ཡེ་ཤེས་ཐིག་ལེའི་རྒྱུད་ལས། ཁ་ནི་ཧོམ་ཁུང་དགང་བླུགས་ལག ༑ ཚུལ་ནི་རང་བྱུང་མེ་ཡིན་ལ།

།ཞེས་ འབྱུང་བས་ གཏུམ་མོའི་མེ་འབར་བ་དང་ བཅས་པའི་ལུས་ཀྱི་ཐབ་ཀྱི་ཁའི་ཧོམ་ཁུང་དུ། ལག་པ་གཉིས་ཀྱིས་དགང་གཟར་དང་བླུགས་གཟར་དག་གིས། བཟའ་བ་དང་བཏུང་བའི་བསྲེག་རྫས་བླུགས་པར་བྱེད་པ་འདི་ནི་ནང་གི་བདག་ཉིད་ཀྱི་སྦྱིན་སྲེག་ཡིན་ནོ། །ཕྱི་རོལ་དུ་མངོན་པར་འདུ་བྱས་པའི་ཐབ་ཁུང་དག་ཏུ་ཇི་སྐད་བཤད་པའི་བུད་ཤིང་དག་ལས་རབ་ཏུ་འབར་བའི་མེའི་དཀྱིལ་འཁོར་དུ། བསྲེག་བླུགས་སྦྱིན་པར་བྱེད་པ་འདི་ནི་ཕྱིའི་བདག་ཉིད་ཀྱི་སྦྱིན་སྲེག་གོ །དེའང་ཞི་བ་དང༌། རྒྱས་པ་དང༌། དབང་དང༌། མངོན་སྤྱོད་ཀྱི་དབྱེ་བས་རྣམ་པ་བཞིར་འགྱུར་རོ། །དེ་དག་གི་ནང་ཚན་གྱི་དབྱེ་བ་ནི་མང་བ་དང་རྟོགས་སླ་བའི་ཕྱིར་འདིར་མ་བྲིས་སོ། །འདིར་ལས་དང་པོ་པའི་བྱ་བའི་རིམ་པ་ཡིན་པའི་ཕྱིར། ཕྱིའི་སྦྱིན་སྲེག་ཅི་ལྟར་བྱ་བའི་ཚུལ་བརྗོད་པར་བྱའོ། ། དེའང་དབེན་ཞིང་ཡིད་དུ་འོང་བ་ལ་ཕུན་སུམ་ཚོགས་པའི་ས་ཕྱོགས་སུ་ཇི་སྐད་བཤད་པའི་མཚན་ཉིད་དང་ལྡན་པའི་སའི་ཆོ་ག་བྱ་སྟེ། དུས་བཟང་པོ་ལ་བབ་པའི་ཚེ། སྦྱིན་སྲེག་བྱ་བའི་ཕྱིར་ཐབ་ལ་སོགས་པའི་མཚན་ཉིད་བཤད་པ། ཞི་བ་ཤར་དུ་ཟླུམ་པོ་དཀར། །བུད་ཤིང་འོ་མ་ཅན་གྱི་རྩེ། །མེ་ནི་བྲམ་ཟེའི་རྒྱུན་ཞག་ཤིས ༑ ༑ རྒྱས་ལ་ལྷོ་རུ་གྲུ་བཞི་སེར། །འབྲས་བུ་ཅན་གྱི་རྐེད་པའི་ཆ། །རྒྱལ་རིགས་ཁྱིམ་ནས་བྱུང་བའི་མེ། །དབང་ལ་ནུབ་ཏུ་གྲུ་གསུམ་དམར། །མེ་ཏོག་དམར་པོ་ལྡན་པའི་ཤིང༌། །སྨད་འཚོང་མ་ཡི་ཁྱིམ་གྱི་མེ། །དྲག་པོ་བྱང་དུ་ཟླ་གམ་གནག ༑ ཚེར་མ་ཅན་གྱི་རྩ་བའི་ཆ། །གདོལ་པའི་ཁྱིམ་ནས་བྱུང་བའི་མེ། །ཞེས་སྨོས་སོ། །དེ་ལ་ཕྱོགས་ནི་ཡོན་གྱི་བདག་པོ་ལ་སོགས་པའི་དོན་དུ་དེ་ཉིད་ཀྱི་གནས་ཀྱི་ཕྱོགས་དང༌། རང་གི་དོན་ལ་ནི་རྩ་བའི་དཀྱིལ་འཁོར་གྱི་ཕྱོགས་རྣམས་སུ་བྱའོ། ཁ་ལྟ་བའི་ཕྱོགས་ནི་དཀྱིལ་འཁོར་དང་འབྲེལ་པ་ལ་ཐབ་ཁུང་གི་ཤར་དུ་གནས་ནས། དཀྱིལ་འཁོར་དང་ཐབ་ལ་ཕྱོགས་པའི་ཕྱིར་ནུབ་ཏུ་བལྟའོ། །གཞན་རྣམས་ལའང་འདིའི་ཚུལ་གྱིས་བྱའོ།

།དཀྱིལ་འཁོར་དང་མ་འབྲེལ་བ་རྣམས་ནི། ཞི་བ་ལ་ཤར་དང༌། རྒྱས་པ་ལ་བྱང་དུ་བལྟ་བ་ལ་སོགས་པ་ཉིད་དོ། །དབྱིབས་ནི་ཚུལ་གཞན་ལས་དབང་དུ་བྱ་བ་ལ་ཟླ་གམ་དང༌། དྲག་པོ་ལ་གྲུ་གསུམ་དུ་གསུངས་ཀྱང་ ༑ འདིར་དབང་དུ་བྱ་བ་ལ་གྲུ་གསུམ་དང༌། དྲག་པོ་ལ་ཟླ་གམ་དུ་གསུངས་པ་ནི ༑ མེ་དང་རླུང་དག་པ་འོད་དཔག་མེད་དང༌། དོན་ཡོད་གྲུབ་པས་ལས་དེ་དག་འགྲུབ་པ་ལ་དགོངས་ཏེ། རྒྱུད་སྡེ་གཞན་ལས་ཀྱང་དེ་ལྟར་འབྱུང་ངོ༌། །ལས་དང་འབྲེལ་བའི་བུད་ཤིང་དེ་དག་མ་རྙེད་ན་ཅུང་ཟད་བསྲེ་བའམ། གང་རྙེད་པའི་བུད་ཤིང་དེར་མོས་ཏེ་སྦོམ་ཕྲ་དང་རིང་ཐུང་ཐབ་དང་འཚམ་པར་བྱའོ། །མེ་དེ་དག་མ་རྙེད་ན་ཞི་བ་ལ་ཤིང་འོ་མ་ཅན་གཙུབས་པ་ལས་བྱུང་བའམ། དགོན་པའི་མེ་དང༌། རྒྱས་པ་ལ་ལྕགས་སམ། མེ་ཤེལ་ལས་བྱུང་བའི་མེའམ། དགེ་འདུན་གྱི་གནས་ལས་བྱུང་བའི་མེ་དང༌། དབང་དུ་བྱ་བ་ལ་མེ་ཏོག་དམར་པོ་ཅན་གྱི་ཤིང་གཙུབས་པ་ལས་བྱུང་བའམ། ལམ་དུ་བུས་པ་ལས ་བྱུང་པའི་མེ་ དང༌། དྲག་པོ་ལ་རྡོ་གཙུབས་པ་ལས་བྱུང་བའམ། རོ་བསྲེགས་པའི་མེ་ལས་བྱའོ། །ཡང་ན་ཇི་ལྟར་རྙེད་པ་ལས་བྱས་ཀྱང་ཉེས་པ་མེད་དོ། །ཡམ་ཤིང་ནི་བུད་ཤིང་གི་རྒྱུ་ལས་བྱུང་བ་དེའི་ཚད་བས་ཅུང་ཟད་ཐུང་ཞིང་ཕྲ་བ་ལ་མར་དང་སྦྲང་རྩི་དང་དྲི་བཟང་པོས་བྱུག་གོ །དྲག་པོ་ལ་ནི་ཁྲག་དང་དུག་དང་ཞག་གིས་བྱུག་པར་བྱའོ། །ཐབ་ཁུང་རྒྱར་ནི་ཁྲུ་གང་སོགས ༑ ༑ ཟབས་སུ་དེ་ཡི་ཕྱེད་ཡིན་ཏེ། །སོར་བཞི་ལ་སོགས་བསྐྱེད་བྱས་ནས། ། དེ་ཡི་ཚད་ཀྱི་མུ་རན་བརྩིག །ལས་ཀྱི་ཁ་ཁྱེར་དེ་ཡི་ཕྱིར། །སོར་བཞིའི་རྒྱ་ལ་དེ་ཡི་འཕང་ ༑ ༑ ནང་གི་ཁ་ཁྱེར་མུ་རན་ལ། །པདྨ་གྲི་གུག་ཕྲེང་བ་བྲི། །ལས་ཀྱི་ཁ་ཁྱེར་ལས་བཞི་ཡི། །རྡོ་རྗེ་རིན་ཆེན་པདྨ་དམར། །རྡོ་རྗེ་རྩེ་གསུམ་ཕྲེང་བ་བྲི། །ཐབ་ཆུང་བ་ལ་རྒྱར་ཁྲུ་གང་བ་དང༌། དེ་བཞིན་དུ་ཁྲུ་གཉིས་པ་ནས་ཤིན་ཏུ་ཆེ་བ་ལ་ཁྲུ་བཅུ་དྲུག་པའི་བར་དུ་བྱ་ཞིང༌། ཟབས་སུ་དེའི་ཕྱེད་དང་ལྡན་པར་བྱའོ། །ཐབ་ཁུང་ཁྲུ་གང་བ་ལ་སོར་བཞིའི་ཁ་ཁྱེར་ཕྱིར་བསྐྱེད་ལ།

པདྨའི་ཕྲེང་བ་དང༌། དེའི་ཕྱི་རོལ་དུ་འཕང་དང་ཞེང་དུ་སོར་བཞི་པའི་མུ་རན་བརྩིགས་པ་ལ་གྲི་གུག་གི་ཕྲེང་བ་དགོད་པར་བྱའོ། །དེའི་ཡང་ཕྱི་རོལ་དུ་ཞེང་དུ་སོར་བཞི་པ་ལ་འཕང་དུ་སོར་གཉིས་པའི་ལས་ཀྱི་ཁ་ཁྱེར་བརྩིགས་པ་ལ་ཞི་བ་ལ་རྡོ་རྗེ་ཁ་ཟུམས་པ་དང༌། རྒྱས་པ་ལ་རིན་པོ་ཆེ་དང༌། དབང་དུ་བྱ་བ་ལ་པདྨ་ ¡Ã དམར་པོ་ ( ¡¶ ཞ ¡·¡¶ ལུ ¡· - དམར་ པོ་ ) དང༌། དྲག་པོ་ལ་རྡོ་རྗེ་རྩེ་གསུམ་པ་གདེངས་པའི་ཕྲེང་བ་བྲི་བར་བྱའོ། །དེ་བཞིན་དུ་ཁྲུ་གཉིས་པ་ནས་ཁྲུ་བཅུ་དྲུག་པའི་བར་གྱི་ཐབ་ཁུང་ལ་ནི་སོར་བརྒྱད་པ་ནས་སོར་དྲུག་ཅུ་རྩ་བཞི་ ( ¡¶ ཞ ¡· གཉིས་ ) པའི་བར་གྱི་ཁ་ཁྱེར་ལ་སོགས་པ་བསྐྱེད་དེ་སྔ་མའི་ཚུལ་གྱིས་བྱའོ། །ཐབ་དབུས་པདྨ་འདབ་བརྒྱད་ལ། །ལྟེ་བར་རྡོ་རྗེ་གྲི་གུག་དང༌། །ཕྱོགས་བཞིར་རིགས་བཞི་མཚམས་བཞིར་སྣོད། །ཕྱི་རོལ་འཁོར་ལོ་རིམ་པ་གསུམ། །གཞལ་ཡས་ཁང་བཅས་ཕྱོགས་མཚམས་སུ། །ལྕགས་ཀྱུ་སོགས་བཞི་གྲི་གུག་བཞི། །ཕྱི་རོལ་དུར་ཁྲོད་དེ་ཡི་མཐར། །མུ་ཁྱུད ་ལ་གནས་ ཤར་ཕྱོགས་སུ ༑ ༑ པདྨ་དབྱུ་གུ་ཕྲེང་བ་དང༌། །སྤྱི་བླུགས་རི་དྭགས་ལྤགས་པའོ། །ལྷོར་ནི་རྩེ་གསུམ་ཟླ་ཚེས་དང༌། །རྒྱལ་མཚན་རལ་པའི་ཐོར་ཚུགས་མིག །ནུབ་ཏུ་འཁོར་ལོ་དུང་དང་ནི། །དབྱུག་ཏོ་རལ་གྲི་ཕུབ་རྣམས་སོ། །བྱང་དུ་མདུང་དང་དྲིལ་བུ་དང༌།། བ་དན་རྨ་བྱ་ར་སྐྱེས་བྲི། །ཕྱི་རོལ་རྡོ་རྗེའི་ཕྲེང་བ་ལ། །མཚམས་བཞིར་རྡོ་རྗེ་ཕྱེད་པའོ ༑ ༑ ཐབ་ཀྱི་དབུས་སུ་དེ་དང་འཚམ་པའི་སྣ་ཚོགས་པདྨ་འདབ་མ་བརྒྱད་པ་བྲིས་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ། གཙོ་བོའི་མཚན་མ་རྡོ་རྗེ་དང༌། ཡུམ་གྱི་ཕྱག་མཚན་རྡོ་རྗེ་ཕྱེད་པས་ཡུ་བ་བྱས་པའི་གྲི་གུག་དང༌། ཕྱོགས་བཞིའི་འདབ་མ་ལ་གཡོན་སྐོར་གྱི་རིམ་པས། རྡོ་རྗེ་དང༌། རལ་གྲི་དང༌། པདྨ་དང༌། རིན་པོ་ཆེས་མཚན་པའི་ཁ་ཊྭཱཾ་ག་དང༌། མཚམས་བཞིར་ཐོད་པ་བཞི་བྲིའོ། །ལས་ཀྱི་ཁ་ཁྱེར་གྱི་ཕྱི་རོལ་དུ། ཐབ་དང་འཚམ་པའི་ཚད་གཞལ་ཏེ།

ར་བ་དང༌། ཀ་བ་དང༌། རྩིབས་དང་བཅས་པའི་འཁོར་ལོ་རིམ་པ་གསུམ་ལ་རྡོ་རྗེ་དང༌། གྲི་གུག་སྔོན་པོ་དང་ ༑ པདྨ་དང༌། གྲི་གུག་དམར་པོ་དང༌། འཁོར་ལོ་དང༌། གྲི་གུག་དཀར་པོ་རྣམས་བྲི་ཞིང༌། དེའི་ཕྱི་རོལ་དུ་དཀྱིལ་འཁོར་གཞན་དང་མཚུངས་པར་ཆ་ཆེན་དང་ཆ་ཕྲན་གྱི་ཐིག་གིས་ཆ་ཕྱེ་ནས། རྩིག་པ་ལྔ་དང་ལྡན་ཞིང༌། གྲུ་བཞི་པ། སྒོ་བཞི་པ། འདོད་ཡོན་གྱི་སྣམ་བུ་དང༌། ཕ་གུ་དང༌། དྲ་བ་དང༌། དྲ་བ་ཕྱེད་པ་དང༌། མདའ་ཡབ་དང༌། པུ་ཤུ་དང༌། རྟ་བབས་དང༌། པདྨའི་ཕྲེང་བ་དང༌། དུར་ཁྲོད་དང་ ༑ ལས་དང་རྗེས་སུ་མཐུན་པའི་ཁ་དོག་ཅན་གྱི་མུ་ཁྱུད་དང༌། རྡོ་རྗེའི་ཕྲེང་བ་དང་ ༑ མེའི་ཕྲེང་བ་དང༌། གྲྭ་བཞིར་རྡོ་རྗེ་ཕྱེད་པ་བྲིའོ། །ནང་གི་སྒོ་བཞིར་ཕྱོགས་ཀྱི་མདོག་ཅན་གྱི་ལྕགས་ཀྱུ་དང༌། དྲིལ་བུ་དང༌། ལྕགས་སྒྲོག་དང༌། ཞགས་པ་རྣམས་རིམ་པ་བཞིན་དང༌། མཚམས་བཞིར་སྔོ་ཞིང་སེར་བ་དང༌། སེར་ཞིང་དམར་བ་དང༌། དམར་ཞིང་ལྗང་བ་དང༌། ལྗང་ཞིང་སྔོ་བའི་མདོག་ཅན་གྱི་གྲི་གུག་བཞི་རིམ་པ་ལས་བཟློག་པས་བྲིའོ། །ཕྱི་རོལ་གྱི་མུ་ཁྱུད་ལ་ཤར་ཕྱོགས་སུ་ཚངས་པ་འཁོར་དང་བཅས་པ་མཚོན་པའི་ཕྱིར། པདྨ་དང༌། དབྱུ་གུ་གསུམ་པ་དང༌། ཕྲེང་བ་དང༌། རིལ་བ་སྤྱི་བླུགས་དང༌། ཁྲི་སྙན་སཱ་ལེའི་ལྤགས་པ་རྣམས་བྲིའོ། །ལྷོར་དབང་ཕྱུག་ཆེན་པོ་འཁོར་དང་བཅས་པའི་མདུང་རྩེ་གསུམ་པ་དང༌། ཟླ་བ་ཚེས་པ་དང་ ༑ རྒྱལ་མཚན་དང༌། རལ་པའི་ཅོད་པན་དང༌། མིག་རྣམས་བྲིའོ། །ནུབ་ཏུ་ཁྱབ་འཇུག་འཁོར་དང་བཅས་པའི་འཁོར་ལོ་དང༌། དུང་དང༌། དབྱུག་ཏོ་དང༌། རལ་གྲི་དང༌། ཕུབ་རྣམས་བྲིའོ། །བྱང་དུ་གཞོན་ནུ་ཀཱརྟི་ཀ་འཁོར་དང་བཅས་པའི་མདུང་ཐུང་དང༌། དྲིལ་བུ་དང༌། བ་དན་དང༌། རྨ་བྱ་དང༌། ར་སྐྱེས་རྣམས་བྲི་བར་བྱའོ ༑ ༑ རྩ་བའི་དཀྱིལ་འཁོར་གྱི་ཕྱོགས་བཞིར་བྱེད་པའི་ཐབ་ཁུང་ནི། རྒྱས་པའི་ཐབ་ཁུང་ཞི་བའི་ཐབ་ལས་ཉིས་འགྱུར་གྱིས་ཆེ་བ་དང༌། དབང་དུ་བྱ་བའི་ཐབ་ཞི་བ་དང་མཉམ་པ་དང༌། དྲག་པོ་ལ་ཞི་བའི་ཐབ་ཁུང་བས་དྲུག་ཆའི་ཚད་ཀྱིས་དམའ་བར་བྱའོ།

།རྩ་བའི་དཀྱིལ་འཁོར་དང་མ་འབྲེལ་བའི་རྒྱས་པ་ལ་སོགས་པའི་ཐབ་ཀྱང་ ༑ ཁྲུ་གང་པ་ནས་ཁྲུ་བཅུ་དྲུག་པའི་བར་ཇི་ལྟར་མོས་པ་བྱས་པས་རུང་བ་ཉིད་དོ ༑ ༑ དབང་གི་ཐབ་ཁུང་དུ་དགུག་པ་དང༌། དྲག་པོའི་ཐབ་ཁུང་དུ་བསྐྲད་པ་དང༌། དབྱེ་བ་དང༌། རེངས་པ་ལ་སོགས་པའི་སྦྱིན་སྲེག་བྱའོ། །སཾ་པུ་ཊའི་རྒྱུད་ཕྱི་མ་ལས ༑ ཐབ་ཁུང་ཞེས་བྱ་བ་ནི། ཟླུམ་པོ་དང༌། གྲུ་བཞི་དང༌། ཟླ་བ་ཕྱེད་པ་དང༌། གྲུ་གསུམ་མོ་ཞེས་འབྱུང་བ་ལས། བླ་མའི་མན་ངག་གིས། ཇི་སྐད་བཤད་པའི་མཚན་ཉིད་ཅན་གྱིས་རྒྱས་པའི་ཐབ་ཁུང་གི་ནང་དུ་ཞི་བའི་ཐབ་དང་དེའི་ནང་དུ་དབང་གི་ཐབ་ཁུང་གྲུ་གསུམ་པ་བྱ་ཞིང༌། དེའི་ངོས་དག་ཏུ་ཟླ་གམ་གསུམ་འབྱུང་བ་ནི་དྲག་པོའི་ཐབ་ཁུང་ཡིན་ལ། ནང་གི་ཐབ་དེ་དག་སོ་སོའི་མཚན་མ་དང་བཅས་པའི་ལས་ཀྱི་ཁ་ཁྱེར་དང་ལྡན་པར་བྱ་ཞིང༌། ཟབས་སུ་བརྐོ་བར་མི་བྱའོ། །དེའི་དབུས་སུ་བདེ་བ་ཆེན་པོའི་དཀྱིལ་འཁོར་དང༌། ཕྱི་རོལ་དུ་སྔར་བསྟན་པའི་མཚན་ཉིད་ཅན་གྱི་དཀྱིལ་འཁོར་རྫོགས་པར་བྲིའོ། །དེར་ལས་ཐམས་ཅད་ཀྱི་སྦྱིན་སྲེག་བྱར་རུང་བ་ཉིད་དོ། །ཞེས་གསུངས་སོ། །གཞན་ཡང་རྡོ་རྗེ་མཁའ་འགྲོ་ལས། ཡང་ན་ཡིད་ནི་གང་དགའ་བར། ཁྲུ་གང་ཟླུམ་པོ་ཁ་ཁྱེར་བཅས། །པདྨ་རྒྱས་པ་ལྟ་བུ་ཡི། ཁ་ཁྱེར་སོར་བཞིའི་ཚད་ཙམ་གྱི། ཁ་ནི་པདྨ་རྒྱས་པ་འདྲ། །ཞི་བ་བཞིན་དུ་ཕྱི་རུ་བསྐྱེད། །ཕྱོགས་སུ་རྡོ་རྗེས་མཚན་པ་སྟེ། །འོག་དང་སྟེང་ནི་ཐམས་ཅད་དུ། ། ཐབ་ཁུང་ཀུན་ནས་ཟླུམ་པོའོ། །ཆུ་རུ་སོར་མོ་བརྒྱད་པ་ལ། །འཕང་དུ་སོར་མོ་གཅིག་པའོ། །འཁོར་ལོ་རིན་ཆེན་པདྨ་དང༌། །རལ་གྲི་མཚོན་ཆར་རབ་ཏུ་ལྡན། ། དེ་དབུས་རྡོ་རྗེའི་ཕྱག་རྒྱ་སྦྱར། །རྡོ་རྗེའི་ཕྲེང་བས་མཐའ་ནས་བསྐོར། །ཐབ་ཁུང་གི་ནི་ཆོ་གའོ། །ཞེས་འབྱུང་བས་ཞི་བའི་ཐབ་ཁུང་ཉིད་དུ་ལས་གང་བྱེད་པའི་མཚན་མ་བཀོད་ནས་ལས་དེའི་སྦྱིན་སྲེག་བྱར་རུང་བ་ཉིད་དོ། །ཐབ་ཁུང་དེ་དག་གི་ཟབས་སུ་བརྐོ་བར་མི་རུང་བའམ་མི་ནུས་པ་ལ་ནི་བྲིས་པས་རུང་ངོ༌།

།དེ་ལྟར་བསྒྲུབས་པའི་ཐབ་ཁུང་གོང་དུ་སྨོས་པའི་བུད་ཤིང་ཐབ་དང་འཚམ་ཞིང༌། དབྱིབས་མཚུངས་ལ་འཕང་ཅུང་ཟད་མཐོ་བར་བརྩིག་གོ །ཆས་གོས་འདུག་སྟངས་བསམ་པ་དང༌། །ལྷ་ཡི་རྟེན་དང་ཉམས་དང་མདངས། །གསང་སྔགས་ཀྱི་ནི་སྤེལ་ཚིག་སོགས ༑ ༑ ལས་དང་རྗེས་སུ་མཐུན་པར་བྱ། །ཞི་བ་ལ་གོས་དང་སྟན་དཀར་པོ་དང་ ༑ ཤེལ་དང་དངུལ་དང༌། མུ་ཏིག་ལ་སོགས་པ་ནི་རིན་པོ་ཆེ་དཀར་པོ་དང༌། མེ་ཏོག་དཀར་པོ་ལ་སོགས་པས་བརྒྱན་པའམ། ཡང་ན་བཅོས་མའི་རྒྱན་མི་བྱ་བ་ཉིད་དོ། །རྒྱས་པ་ལ་སྟན་དང༌། གོས་དང༌། དར་དཔྱངས་ལ་སོགས་པ་ཐམས་ཅད་སེར་པོས་ཀུན་ནས་ཀླུབས་ཤིང༌། རྒྱན་སེར་པོའམ་རིན་པོ་ཆེ་སྣ་ཚོགས་པའི་རྒྱན་གྱིས་བརྒྱན་པར་བྱའོ། །དབང་དུ་བྱ་བ་ལ་སྟན་དང་གོས་དམར་པོ་དང༌། རིན་པོ་ཆེའམ་མེ་ཏོག་དམར་པོ་ལ་སོགས་པ་ཡིད་དུ་འོང་བས་སྤྲས་པར་བྱའོ། །དྲག་ པོ་ལ་སྟན་དང་གོས་ནག་པོ་དང༌། སྟག་གི་ལྤགས་པའི་ཤམ་ཐབས་དང༌། མིའི་གཡང་གཞིའི་སྟོད་གཡོགས་དང༌། རུས་པ་དང་སྦྲུལ་ལ་སོགས་པ་འཇིགས་སུ་རུང་བའི་རྒྱན་གྱིས་བརྒྱན་པར་བྱའོ། །ཞི་བ་ལ་པུས་འཁྱུད་གཙུགས་ཏེ། བྲམ་ཟེ་རིག་བྱེད་འདོན་པ་ལྟར་ཙོག་པུའམ་སྐྱིལ་མོ་ཀྲུང་ཉིད་དང༌། རྒྱས་པ་ལ་སྐྱིལ་མོ་ཀྲུང་ལས་རྐང་པ་གཡས་པ་ཅུང་ཟད་བརྐྱང་བ་རྒྱལ་པོ་རོལ་བའི་ཚུལ་ལམ། སྟན་མཐོ་བ་ལ་གནས་ནས་རྐང་པ་གཉིས་ཅུང་ཟད་བརྐྱང་བ་བཟང་པོའི་འདུག་སྟངས་དང་ ༑ དབང་དུ་བྱ་བ་ལ་རྐང་པའི་མཐིལ་སྤྲད་པ་པདྨའི་སྐྱིལ་ཀྲུང་ངམ་རྡོ་རྗེ་སྐྱིལ་ཀྲུང་དང༌། དྲག་པོ་ལ་རྐང་པ་གཡས་པས་གཡོན་པ་མནན་པའམ། །ཡང་ན་གཡོན་བརྐྱང་བའི་འདུག་སྟངས་ཀྱིས་གནས་ཏེ་བྱའོ། །ཞི་བ་ལ་རབ་ཏུ་ཞི་ཞིང་དུལ་ལ་ཕན་པ་དང་མཉེས་གཤིན་པའི་བསམ་པ་དང༌། རྒྱས་པ་ལ་དགའ་ཞིང་སྤྲོ་ལ་གཟེངས་བསྟོད་པ་དང༌། དབང་དུ་བྱ་བ་ལ་བརྩེ་ཞིང་གཅུགས་ལ་རྗེས་སུ་ཆགས་པ་དང༌། དྲག་པོ་ལ་ཁྲོ་ཞིང་འཁྲུག་པ་རྔམ་པའི་ཡིད་ཀྱིས་བྱའོ། །ཐབ་ཀྱི་དབུས་སུ་འཇིག་རྟེན་པའི་མེ་ལྷ་བསྐྱེད་པའི་གཞི་ནི།

ཞི་བ་ལ་བྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་དང༌། རྒྱས་པ་ལ་ལྃ་ལས་དབང་ཆེན་སའི་དཀྱིལ་འཁོར་སེར་པོ་ཀུན་ནས་གྲུ་བཞི་པ་དང༌། དབང་དུ་བྱ་བ་ལ་རྃ་ལས་མེའི་དཀྱིལ་འཁོར་དམར་པོ་གྲུ་གསུམ་པ་དང༌། དྲག་པོ་ལ་ཡྃ་ལས་ཤིན་ཏུ་གཡོ་ཞིང་འཁྲུག་པའི་རླུང་གི་དཀྱིལ་འཁོར་ལྗང་སྔོན་གཞུའི་དབྱིབས་ལྟ་བུའོ། །སྒྲུབ་པ་པོ་དང་འཇིག་རྟེན་དང་འཇིག་རྟེན་ལས་འདས་པའི་ ( ¡¶ ཞ ¡· + མེ་ ) ལྷ་གཉིས་ཀའི་ཉམས། ཞི་བ་ལ་ལུས་ཀུན་ནས་ཞི་ཞིང་དུལ་བ་དང༌། རྒྱས་པ་ལ་སྒེག་པ་དང༌། དབང་དུ་བྱ་བ་ལ་རྗེས་སུ་ཆགས་པ་དང༌། དྲག་པོ་ལ་ཤིན་ཏུ་འཇིགས་ཤིང་མི་སྡུག་པའི་ཉམས་དང་ལྡན་པར་བྱའོ། །སྒྲུབ་པ་པོའི་ལུས་ལས་དང་རྗེས་སུ་མཐུན་པའི་ཚོན་གྱིས་བསྒྱུར་བའམ ༑ མ་བསྒྱུར་ཡང་ཉེས་པ་མེད་དོ། །ལྷའི་ཁ་དོག་ལས་དང་རྗེས་སུ་མཐུན་པའམ ༑ ཡང་ན་རང་བཞིན་ཁ་དོག་ལ་ལས་དང་རྗེས་སུ་མཐུན་པའི་མདངས་དང་ལྡན་པར་བསྒོམ་མོ། །བསྲེག་བླུགས་ཀྱི་སྔགས་ཐམས་ཅད་ཀྱི་མཐར་ཞི་བ་ལ་ཤཱནྟིཾ་ཀུ་རུ་སྭཱ་ཧཱ། རྒྱས་པ་ལ་པུཥྟིཾ་ཀུ་རུ་ཨོཾ། དབང་དུ་བྱ་བ་ལ་ཝ་ཤཾ་ཀུ་རུ་ཧོཿ དེ་བཞིན་དུ་དགུག་པ་ལ་ཨཱ་ཀརྵ་ཡ་ཛཿ དྲག་པོ་ལ་མཱ་ར་ཡ་ཕཊ། དེ་བཞིན་དུ་སྡང་བ་ལ་བི་དེ་ཤ་ཡ་ཧཿ བསྐྲད་པ་ལ་ཨུ་ཙ་ཏ་ཡ་ཕཊ། རེངས་པ་ལ་སྟམྦྷ་ཡ་ནན། ཞེས་པ་ལ་སོགས་པ་གནས་སྐབས་དང་རྗེས་སུ་མཐུན་པར་སྦྱར་རོ། །སོགས་ཀྱི་བསྡུ་བ། ཞི་བ་ལ་སྲོད་ཀྱི་དུས་དང༌། རྒྱས་པ་ལ་སྔ་དྲོ་དང༌། དབང་དུ་བྱ་བ་ལ་ཕྱི་དྲོ་དང༌། དྲག་པོ་ལ་ཉི་མ་ཕྱེད་དང་ནམ་ཕྱེད་ཀྱི་དུས་སུ་བྱ་ཞིང་གཟར་བུ་འཛིན་པའི་ཚུལ་ཡང༌། རྡོ་རྗེ་མཁའ་འགྲོ་ལས། ཞི་ལ་བྱང་ཆུབ་མཆོག་གིས་གཟུང༌། ། རྒྱས་པ་རིན་ཆེན་ཁུ་ཚུར་གྱིས། །དབང་དང་དགུག་པ་དག་ལ་ཡང༌། །པདྨའི་ཁུ་ཚུར་གྱིས་ནི་གཟུང༌། །དེ་བཞིན་ཁྲོ་བོའི་ཁུ་ཚུར་གྱིས། །ནན་ཏན་དུ་ནི་གདུག་ལ་བྱ ༑ ༑ ཞེས་འབྱུང་བའི་ཚུལ་གྱིས་གཟུང་ཞིང་བཟའ་བ་དང་བཏུང་བ་ལ་སོགས་པ་ཐམས་ཅད་ཀྱང་ལས་དང་རྗེས་སུ་མཐུན་པར་བྱའོ།

།མདའ་དགུ་ཚོན་སྐུད་མེ་ལོང་བཞི ༑ ༑ ཕུར་བུ་བཅུ་དང་ཀུ་ཤ་དང༌། །རྡོར་དྲིལ་དགང་བླུགས་ནང་མཆོད་དང༌། ། བུམ་པ་ལྔ་དང་མཆོད་ཡོན་གཉིས། །བསྲེག་རྫས་ཡམ་ཤིང་མར་དང་ཏིལ། །བཅུ་པ་ཞོ་དང་ཀུ་ཤ་དང༌། །དཱུར་བ་ནས་གྲོ་སོ་བ་འབྲས། །སྲན་མ་དང་ནི་འབྲས་བུ་རྣམས ༑ ཁྱད་པར་དུ་ནི་ཞི་ལ་ཏིལ། །རྒྱས་ལ་ཞོ་དང་དབང་མེ་ཏོག །དྲག་པོ་ལ་ནི་ཤ་རྣམས་ཏེ། །མཆོག་གི་དོན་དུ་བཅུ་པ་དབུལ། །མཆོད་རྫས་རྣམ་བདུན་གཏོར་མ་གསུམ། །འཇམ་པོ་གསུམ་ལ་བསྲེག་རྫས་གཡས། །དྲག་པོ་དེ་ལས་བཟློག་པར་བཤམ། །ཐབ་ཁུང་གི་གཞི་ས་སྟེགས་ཀྱི་སྒྲུབ་པ་པོའི་ཕྱོགས་སུ་བསྲེགས་བླུགས་འབུལ་བའི་སྒོའི་དོན་དུ། མདའ་གཉིས་དང་བཅས་པའི་ཕྱོགས་མཚམས་རྣམས་སུ་མདའ་དགུ་བཙུགས་པ་ལ་མཚོན་སྐུད་རྣམ་ལྔའི་སྐུད་པས་མཛེས་པར་བྲེས་ཤིང༌། ཕྱོགས་བཞིར་མེ་ལོང་བཞི་གདགས་སོ། །གཞན་ཡང་ལས་དང་རྗེས་སུ་འབྲེལ་པའི་རྒྱན་ཐམས་ཅད་ཀྱིས་ཐབ་ཀྱི་ཉེ་འཁོར་མཛེས་པར་བྱའོ། །ལྕགས་སམ་སེང་ལྡེང་ལ་སོགས་པའི་རྒྱུ་ལས་བྱུང་བའི་ཕུར་བུ་བཅུ་ལ་ཡུངས་དཀར་གྱི་ཐུམ་པོ་དང༌། དར་དམར་པོའི་ཅོད་པན་དང་ལྡན་པ་དང༌། རྡོ་རྗེ་ཕྱེད་པས་མཚན་པའི་ཐོ་བ་དང༌། རྩ་བ་དང་རྩེ་མོ་མ་ཉམས་པའི་ཀུ་ཤའི་ཆུན་པོ་བརྒྱད་ཀྱང་སྟ་གོན་བྱ་ཞིང༌། སྒྲུབ་པ་པོའི་གཡས་དང་གཡོན་དུ་དམ་ཚིག་གི་རྡོ་རྗེ་དྲིལ་བུ་དང༌། དེའི་བར་དུ་བླུགས་གཟར་དང༌། དགང་གཟར་བཞག་པར་བྱ་སྟེ། དེ་ཡང་ལྕགས་ལ་སོགས་པའི་རིན་པོ་ཆེའམ། ནིམྦ་ལ་སོགས་པའི་

¡Ã རིན་པོ་ཆེའི་ ( ¡¶ ཞ ¡·¡¶ ལུ ¡· - རིན་པོ་ཆེའི་ ) ཤིང་གི་རྒྱུ་ལས་བྱུང་བའི་དགང་གཟར་ཆེ་བའི་ཚད་ཀྱི་ཡུ་བའི་ཆུར་ཁྲུ་དོ་པ། སྦོམ་ཕྲ་དེ་དང་འཚམ་པ། གཟར་བུའི་དབུས་སུ་ཟླུམ་པོ་རྒྱ་དང་ཟབས་སུ་སོར་བཞི་པ་ལ་རི་མོ་གྲུ་གསུམ་པ་དང་ལྡན་པའི་དབུས་སུ་པདྨ་འདབ་མ་བརྒྱད་པའི་སྙིང་པོ་ལ་རྡོ་རྗེ་འཕང་དུ་སོར་བཞི་པ་དགོད་དོ། །ཟླུམ་པོའི་ཕྱི་རོལ་དུ་ ( ¡¶ ཞ ¡· + གྲུ་བཞི་པ་ ) སོར་གཉིས་པའི་ཚད་ལ་དེ་དང་འཚམ་པའི་ཁ་ཁྱེར་དང༌། མུ་རན་རིམ་པ་གཉིས་ཀྱི་ནང་ལ་རྡོ་རྗེ་དང༌། ཕྱི་རོལ་ལ་པདྨའི་འདབ་མའི་ཕྲེང་བ་དང༌། བར་དུ་ནོར་བུའི་ཕྲེང་བ་དང་བཅས་པས་བསྐོར་བར་བྱ་སྟེ། དེ་ལྟར་ན་ཞེང་དང་ཆུར་སོར་བརྒྱད་དུ་འགྱུར་རོ། །དེའི་མདུན་ན་སྲིད་དུ་སོར་བཞི་དང་ལྡན་པའི་རྡོ་རྗེ་རྩེ་གསུམ་པ། ཁུ་བཅུད་འཛག་པའི་དོན་དུ་རྭ་དབུས་མ་མཐེའུ་ཆུང་གི་ཚད་ཀྱི་སྦུབས་དང་ལྡན་པའོ། །ཡུ་བའི་རྩ་བར་སོར་དྲུག་པའི་རྡོ་རྗེ་རྩེ་ལྔ་པ་དང༌། སོར་གཉིས་པའི་ནོར་བུ་རིན་པོ་ཆེས་མཛེས་པར་བྱའོ། །བླུགས་གཟར་ནི་ཡུ་བ་ཁྲུ་གང་གི་ཚད་དང་ལྡན་ཞིང༌། རྒྱ་དང་ཟབས་སུ་སོར་གསུམ་པའི་ཟླུམ་པོའི་དབུས་སུ་སྣ་ཚོགས་རྡོ་རྗེས་མཚན་པ་ཁ་ཁྱེར་དང་མུ་རན་སོར་གཅིག་པ། རྩེ་མོ་བྱིན་གྱིས་ཕྲ་བ་པདྨའི་འདབ་མའམ། བའི་མིག་གི་དབྱིབས་ལྟ་བུ་ཡུ་བའི་རྩ་བར་སོར་ ( ¡¶ ཞ ¡· + གསུམ་པའམ ) བཞི་ ( ¡¶ ལུ ¡· གསུམ་ ) པའི་རྡོ་རྗེ་དང༌། སོར་གཅིག་པའི་ ( ¡¶ ཞ ¡· + རྡོ་རྗེ་ ) ནོར་བུས་མཚན་ཞིང༌། གཉིས་ཀའི་དངོས་གཞི་ཆུ་སྲིན་ཁ་ནས་བྱུང་བར་བྱའོ། །ཚད་ཆུང་བ་ལ་ནི་གཉིས་ཀའི་ཡུ་བ་ལ་ཁྲུ་གང་བའི་ཚད་དུ་བྱ་ཞིང༌། དགང་གཟར་གྱི་གྲུ་བཞི་པའི་ཞེང་དང་ཆུར་སོར་བཞི་པའི་དབུས་སུ་རྒྱ་དང་ཟབས་སུ་སོར་གསུམ་པའི་ཟླུམ་པོ་སོར་གསུམ་པའི་རྡོ་རྗེས་མཚན་པ་དང༌། དེའི་མདུན་གྱི་རྡོ་རྗེ་རྩེ་གསུམ་པའང་སོར་གསུམ་གྱི་ཚད་དང་ལྡན་པར་བྱའོ། །བླུགས་གཟར་ནི་རྒྱར་སོར་དོ་ལ།། དཔངས་སུ་སོར་གང་པ་ཁ་ཁྱེར་དང་མུ་རན་ཅུང་ཟད་དང་ལྡན་པ།

པདྨའི་འདབ་མའི་དབྱིབས་ལྟ་བུ་སྣ་ཚོགས་རྡོ་རྗེས་མཚན་པ། དགང་གཟར་གྱི་ཡུ་བའི་རྩ་བར་སོར་བཞི་བའི་ཚད་ཀྱི་རྡོ་རྗེ་དང༌། སོར་གཉིས་པའི་ཚད་ཀྱི་ནོར་བུ་དང༌། བླུགས་གཟར་གྱི་ ( ¡¶ ཞ ¡· + ཚད་ ) རྩ་བར་སོར་གསུམ་པའི་རྡོ་རྗེ་དང༌། སོར་གཅིག་པའི་ནོར་བུས་མཚན་པར་བྱའོ། །དེ་ལྟ་བུའི་དགང་བླུགས་མ་འབྱོར་ན་ནི། རྡོ་རྗེ་མཁའ་འགྲོ་ལས། སོར་མོ་ལྔ་ནི་རབ་སྦྱོར་བ། །དགང་བླུགས་དང་ནི་ ¡Ã ཡང་དག་མཚུངས ( ¡¶ ཞ ¡· ཡན་ལག་ཚུལ ) ། །གཞན་ཡང་སོར་མོ་གསུམ་པོ་དག །གཤིབ་པ་ཡིས་ནི་བསྲེག་བླུགས་སྦྱིན། །ཞེས་འབྱུང་བས་ལག་པ་གཡོན་པའི་སོར་མོ་ལྔ་བསྡུས་པ་དང་ ༑ གཡས་པའི་སོར་མོ་དབུས་མ་གསུམ་བསྡུས་པས་བྱའོ། །ཐོད་པར་ཆང་ལ་བདུད་རྩིའི་རི་ལུ་བཏབ་པའི་ནང་མཆོད་གཏོར་མ་ལྟར་བྱིན་གྱིས་བརླབས་ལ་དྲིལ་བུའི་གཡོན་དུ་བཞག་གོ །རང་གི་གཡས་སུ་མེ་ལྷ་ལ་དབང་བསྐུར་བར་བྱ་བའི་དོན་དུ། ཇི་སྐད་བཤད་པའི་མཚན་ཉིད་དང་ལྡན་པའི་བུམ་པ་ལྔའམ་གཅིག་བཤམ་མོ། །མ་གྲུབ་ཀྱང་ཉེས་པ་མེད་དོ། །མདུན་གྱི་གཡས་སུ་བསང་གཏོར་གྱི་ཕྱིར་དུང་ཆོས་ཀྱི་སྣོད་དུ་དྲི་ལྔ་དང་བདུད་རྩི་ལྔ་དང་བཅས་པའི་ཆུས་གང་བ་དང༌། གཡོན་དུ་མེ་ལྷ་ལ་མཆོད་ཡོན་གྱི་དོན་དུ་ཞི་བ་ལ་དུང་ཆོས་སམ། དངུལ་གྱི་སྣོད་དུ་འོ་མ་དང༌། འབྲས་ཡོས་དང༌། ཀུ་ཤའི་མྱུ་གུ་དང༌། རྒྱས་པ་ལ་གསེར་ལ་སོགས་པའི་སྣོད་དུ་ཞོ་དང༌། མེ་ཏོག་སེར་པོ་དང༌། དབང་དུ་བྱ་བ་ལ་ཟངས་ལ་སོགས་པའི་སྣོད་དུ། མེ་ཏོག་དམར་པོ་དང༌། དྲག་པོ་ལ་ཐོད་པའམ། རྫའི་སྣོད་དུ་ཁྲག་དང་ ༑ ཞག་དང༌། མེ་ཏོག་ནག་པོ་དང་བཅས་པ་སྟེ། ཐམས་ཅད་ལའང་དྲི་བཟང་པོ་དང་སྦྱར་བའི་ཆུས་ཡོངས་སུ་གང་བ་བཞག་གོ །མཆོད་རྫས་ནི་མེ་ལྷ་མཆོད་པའི་ཕྱིར་མཆོད་ཡོན་སྔ་མ་དང༌། ཞབས་བསིལ་དང་མཆོད་པ་རྣམ་པ་ལྔ་རིམ་པ་གཉིས་དང༌། འཇིག་རྟེན་ལས་འདས་པ་མཆོད་པའི་དོན་དུ། མཆོད་ཡོན་དང༌། ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང༌། འཇིག་རྟེན་ལས་འདས་པའི་ལྷ་དང༌།

མེ་ལྷ་དང༌། ཕྱོགས་སྐྱོང་བ་རྣམས་མཆོད་པའི་ཕྱིར་གཏོར་མ་གསུམ་བཤམ་པར་བྱའོ། །བསྲེག་རྫས་དང༌། མཆོད་རྫས་གོང་དུ་སྨོས་པའི་ཚུལ་གྱིས་བཤམ་པར་བྱ་སྟེ། བཅུ་པ་ནི་ཤ་ལྔ་དང་བདུད་རྩི་ལྔའོ། །ལས་སོ་སོའི་བསྲེག་རྫས་ཀྱི་དངོས་གཞི་རྣམས་ཡམ་ཤིང་དང༌། མར་གྱི་རྗེས་ལ་གཞན་པས་གྲངས་མང་བ་དབུལ་བར་བྱའོ། །ཕྱག་གཉིས་པ་ཡི་ང་རྒྱལ་གྱིས། །སྔགས་བཅས་ཕོ་ཉ་བཅུ་སྤྲོ་ཞིང། །སྟང་སྟབས་སྦྱོར་བས་བགེགས་བསྐྲད་ནས། །སྲུང་འཁོར་བསྒོམ་ཞིང་ཕུར་བུས་གདབ། །བུམ་བཟླས་མཆོད་ཡོན་བྱིན་གྱིས་བརླབ། །ཆོ་གའི་ལས་ལ་འཇུག་པའི་ཚེ༌། །སྔོན་དུ་འགྲོ་བའི་གཏོར་མ་སྦྱིན་པ་དང༌། ལས་ཀྱི་སློབ་མས་རྣལ་འབྱོར་ལ་གནས་པར་གསོལ་བ་གདབ་པ་ནས། མདུན་བསྐྱེད་ལ་གཏོར་མའི་བར་གྱིས་མཆོད་པ་སྒྲུབ་པའི་ཐབས་དང་མཆོད་པའི་ཆོ་ག་ལས་བྱུང་བ་བཞིན་བྱས་ལ། ཕྱིའི་དཀྱིལ་འཁོར་རྣམས་ལུས་ཀྱི་དཀྱིལ་འཁོར་གྱི་ལྷ་རྣམས་ལ་བསྡུས་ཏེ ༑ བདག་ཉིད་ཕྱག་གཉིས་པའི་ང་རྒྱལ་གྱིས་ཐབ་ཀྱི་མདུན་དུ་འདུག་ནས། སུམྦྷའི་སྔགས་ལན་གཉིས་སུ་བརྗོད་བཞིན་པས། རང་གི་སྙིང་གའི་ཧཱུྃ་ལས་ཁཎྜ་རོ་ཧཱ་གཉིས་དང་བཅས་པའི་སྒོ་མཚམས་མ་དཔག་ཏུ་མེད་པ་སྤྲོས་པས་ས་ཕྱོགས་བགེགས་དང་བྲལ་བར་བྱས་ནས། རང་གི་རྐང་པའི་མཐིལ་སྣ་ཚོགས་རྡོ་རྗེར་བསམས་ལ། རྡོ་རྗེ་དྲིལ་བུ་འཛིན་པས་ལངས་ཏེ་གར་གྱི་འགྱིང་ལན་གསུམ་བྱས་ལ ༑ གང་ན་འདུག་པའི་གནས་ནས་རྡོ་རྗེའི་འགྲོས་ཀྱིས་གཡོན་སྐོར་དུ་འགྲོ་ཞིང་ཤར་དུ་གཡས་བརྐྱང་བ་དང༌། ལྷོར་གཡོན་བརྐྱང་བ་དང༌། ནུབ་ཏུ་ས་ག་དང༌། བྱང་དུ་ཟླུམ་པོའི་རྐང་སྟབས་རྣམས་བྱ་སྟེ། ཐོག་མར་ནང་དུ་བལྟ་བའི་ཚེ་ས་གཞི་བྱིན་གྱིས་བརླབ་ཅིང༌། ཕྱིར་བལྟ་བའི་ཚེ་བགེགས་རྣམས་བསྐྲད་པར་བྱའོ། །དེ་ལྟ་ན་ནི་བསྐོར་བ་བཞི་དང༌། སྟང་སྟབས་ཀྱི་ཚུལ་བརྒྱད་དུ་འགྱུར་ལ། ཐམས་ཅད་དུ་ཧཱུྃ་གི་སྒྲ་དྲག་ཏུ་བསྒྲག་ཅིང༌། རྐང་པའི་རྗེས་སྣ་ཚོགས་རྡོ་རྗེའི་རང་བཞིན་དུ་གྱུར་པར་བལྟའོ།

།དེ་ནས་ ¡Ã རང་གི་ ( ¡¶ ཞ ¡·¡¶ ལུ ¡· - རང་གི་ ) སྟན་ལ་འདུག་ ནས་སྲུང་བའི་འཁོར་ལོ་རྫོགས་པར་བསྒོམ་པར་བྱའོ། །ཡང་སུམྦྷའི་སྔགས་ལན་ གཉིས་བརྗོད་པས་སྔར་སྤྲོས་པའི་ཕོ་ཉ་རྣམས་ལས་སླར་ཡང་ཉིང་སྤྲུལ་དཔག་ཏུ་མེད་པ་དང་བཅས་པ་སྤྲོས་པས། བདག་ལ་བར་དུ་གཅོད་པར་བྱེད་པའི་བགེགས་ཐམས་ཅད་རྡོ་རྗེའི་ར་བའི་ཕྱི་རོལ་ཏུ་བཀུག་ནས། ལྕགས་སྒྲོག་དང་ཞགས་པས་བསྡམས་ཏེ་མི་གཡོ་བར་གནས་པར་བསམ་མོ། །དེ་ནས་སྔར་སྨོས་པའི་རྡོ་རྗེ་ཕུར་བུ་རྣམས་ཧཱུྃ་ལས་བྱུང་ཞིང་མཚན་ཉིད་ཡོངས་སུ་རྫོགས་པའི་ཕུར་བུར་བསྐྱེད་དེ། ཡེ་ཤེས་པའི་ཕུར་བུ་དང་རོ་གཅིག་པར་བྱས་ནས། ཕོ་ཉ་རྣམས་ཀྱི་ལག་པ་གཡོན་པར་གཏད་ཅིང༌། ཨོཾ་ཀཱ་ཀཱ་སྱེ་ལ་སོགས་པའི་རང་རང་གི་མིང་སྔོན་དུ་འགྲོ་བའི་གྷ་གྷ ༑ གྷཱ་ཏ་ཡ་གྷཱ་ཏ་ཡ། སརྦ་དུཥྟཱན་ཕཊ་ཕཊ། ཀཱི་ལ་ཡ་ཀཱི་ལ་ཡ ( ¡¶ ཞ ¡· + ཧཱུྃ་ཕཊ ) ། སརྦ་པཱ་པཾ་ཧཱུྃ་ཕཊ། བཛྲ་ཀཱི་ལ་ཡ་བཛྲ་དྷ་ར་ཨཱ་ཛྙཱ་པ་ཡ་ཏི། སརྦ་བི་གྷཱན་ཀཱ་ཡ་ཝཱཀྩིཏྟ་བཛྲ་ཀཱི་ལ་ཡ་ཧཱུྃ་ ( ¡¶ ཞ ¡· + ཧཱུྃ ) ཕཊ། ཅེས་བརྗོད་པས་ཕོ་ཉ་རྣམས་ཀྱིས་ཕྱོགས་བཅུ་ན་གནས་པའི་བགེགས་རྣམས་ཀྱི་སྤྱི་བོར་རྡོ་རྗེ་ཕུར་བུས་བཏབ་པར་བསམ་ཞིང་ ༑ དངོས་སུ་སྦྱིན་སྲེག་གི་སྤྱོད་ཡུལ་ཐམས་ཅད་ཁོངས་སུ ་ཆུད་པའི་ཕྱིའི་ ཕྱོགས་བཅུར་གཞི་མི་གཡོ་བ་ལ་ལས་ཀྱི་སློབ་མས་རྡོ་རྗེ་ཕུར་བུས་གདབ་པར་བྱའོ། །དེ་ནས་ཕྱག་གཡས་པ་རྣམས་སུ་རྡོ་རྗེ་ཐོ་བ་གཏད་དེ། ཕུར་བུ་བརྡུངས་པས་རྐང་པའི་མཐིལ་ལ་ཐུག་གི་བར་དུ་བསྣུན་པར་བསམ་ཞིང༌། ཨོཾ་བཛྲ་མུཏྐ་ར་བཛྲ་ཀཱི་ལ་ཡ་ ( ¡¶ ཞ ¡· + བཛྲ་ ) ཨཱ་ཀོཊྚ་ཡ་ཧཱུྃ་ཕཊ། ཅེས་བརྗོད་པས་བགེགས་རྣམས་ཀྱི་སྡིག་པ་དང་སྒྲིབ་པ་སྦྱངས་ནས། རྣམ་པར་ཤེས་པ་མི་བསྐྱོད་པའི་ཞིང་དུ་སངས་རྒྱས་ཤིང་ལུས་ཐལ་བའི་ཕུང་པོར་གྱུར་ལ། ཕུར་བུ་རྣམས་རྡོ་རྗེ་ཁྲོ་བོའི་རྣམ་པས་དེ་ ( ¡¶ ཞ ¡·¡¶ ལུ ¡· + དག་ ) ཉིད་དུ་བཞུགས་པ་དང༌། ཕོ་ཉ་རྣམས་རྡོ་རྗེ་ར་བའི་ཁ་ཁྱེར་ལ་ཞལ་ཕྱི་རོལ་ཏུ་གཟིགས་ཏེ་བཞུགས་ནས་སྦྱིན་སྲེག་གི་ཆོ་ག་ཇི་སྲིད་མ་ཚར་གྱི་བར་དུ་བསྲུང་བའི་ལས་མཛད་པར་བསམ་མོ།

།ཕུར་བུ་དེ་དག་ལ་ཙནྡན་དམར་པོ་ལ་སོགས་པའི་དྲིའི་ཐིག་ལེ་དང༌། མེ་ཏོག་དང་གུ་གུལ་གྱི་བདུག་པས་མཆོད་ནས། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ། ཅེས་ལན་གསུམ་བརྗོད་པས་སྲུང་བའི་འཁོར་ལོ་བརྟན་པར་བྱས་པར་བསམ་མོ། །དེ་ནས་བུམ་པ་བསངས་ཤིང་སྦྱངས་པའི་ངང་ལས ༑ པཾ་ལས་པདྨ། རཾ་ལས་ཉི་མའི་ ( ¡¶ ཞ ¡· + དཀྱིལ་འཁོར་གྱི་ ) སྟེང་དུ་བྷྲཱུཾ་ལས་རིན་པོ་ཆེའི་བུམ་པ། རྒྱན་ཐམས་ཅད་ཀྱིས་བརྒྱན་པར་བསྐྱེད་པའི་ནང་དུ་བདེ་བ་ཆེན་པོའི་ལྷ་ལྔ། བུམ་པ་སོ་སོའམ་གཅིག་གི་ནང་དུ་ཆོ་ག་ཡོངས་སུ་རྫོགས་པས་བསྐྱེད་པ་ལ་མཆོད་ཅིང་བསྟོད་ནས། ཡི་གེ་ཉི་ཤུ་གཉིས་པ་དང༌། རྣལ་འབྱོར་མ་བཞིའི་སྔགས་བཟླས་ལ་སླར་ཡང་མཆོད་ཅིང་བསྟོད་དེ། ལྷ་དེ་དག་འོད་དུ་ཞུ་བ་ལས་བྱུང་བའི་ཆུར་བལྟའོ། །དེ་ནས་མཆོད་ཡོན་གཉིས་ཀྱང་བསངས་ཤིང་སྦྱངས་ལ་བྷྲཱུྃ་ལས་ཡངས་ཤིང་རྒྱ་ཆེ་བ་དྲི་མ་མེད་པའི་སྣོད་ཀྱི་ནང་དུ། དྲི་མ་ཐམས་ཅད་སེལ་བར་བྱེད་པའི་ཡེཤེས་ཀྱི་ཆུ་དང༌། མེ་ལྷ་དགའ་བར་བྱེད་ཅིང་ ( ¡¶ ཞ ¡·¡¶ ལུ ¡· + ལས་ ) སོ་སོར་བསྒྲུབ་པའི་བདུད་རྩིའི་ཆུར་བསྐྱེད་ལ། སུམྦྷའི་སྔགས་ཉི་ཤུ་རྩ་བདུན་དང༌། ཡི་གེ་བདུན་པ་བརྒྱ་རྩ་བརྒྱད་ཀྱི་བྱིན་གྱིས་བརླབ་པར་བྱའོ། །དེ་དག་ནི་སྦྱོར་བའི་ཆོ་གའོ། །ཐབ་དང་ཡོ་བྱད་བསངས་ཤིང་སྦྱངས། །བསྐྱེད་ནས་བྱིན་གྱིས་བརླབ་པར་བྱ། །མེ་བཙལ་མེ་ལྷ་བསྐྱེད་བྱས་ནས། །སྤྱན་དྲངས་བྱོན་ཟན་དབུལ་ཞིང་མཆོད ༑ ༑ བསྟིམ་ནས་དབང་བསྐུར་རིགས་རྒྱས་གདབ། །ཀུ་ཤ་མདའ་སྐུད་མེ་ལོང་དགྲམ། །མེ་ལྷ་མཆོད་ནས་བསྲེག་རྫས་དབུལ། །བསྟོད་ནས་འབར་བར་གྱུར་པ་ཡི། །ཞེས་པ་ནི་སུམྦྷའི་སྔགས་དང༌། ཨོཾ་སྭཱ་ཧཱ་ཞེས་བརྗོད་ཅིང་མཆོད་ཡོན་དང་པོའི་ཆུས་ཐབ་དང་ཡོ་བྱད་ཐམས་ཅད་ལ་གཏོར་བས་མ་དག་པ་ཐམས་ཅད་བསངས་ནས། སྭ་བྷཱ་ཝའི་སྔགས་ཀྱིས་སྟོང་པར་སྦྱངས་པའི་ངང་ལས། ཧཱུྃ་ལས་ཐབ་ཁུང་མཚན་ཉིད་ཡོངས་སུ་རྫོགས་པ་དང༌། ཨཱཿལས་ཐོད་པའི་སྣོད་རྣམས་ཀྱི་ནང་དུ་ཡི་གེ་གསུམ་ལས།

མཆོད་རྫས་དང་བསྲེག་རྫས་རྣམས་ངོ་བོ་བཟང་ཞིང་རྒྱ་ཆེ་ལ། ལས་སོ་སོ་བསྒྲུབ་པའི་ནུས་པ་ཕུན་སུམ་ཚོགས་པ་དང་ལྡན་པར་བསྐྱེད་ནས ༑ སོ་སོའི་སྔགས་དང་ཡི་གེ་གསུམ་གྱི་བྱིན་གྱིས་བརླབ་བོ། ཁྱད་པར་དུ་ཨོཾ་ཨཱཿསྭཱ་ཧཱས་ཡམ་ཤིང་དང༌། ཨོཾ་ཤྲཱིཾ་སྭཱ་ཧཱས་མར་དང༌། ཨོཾ་ཛྲིཾ་སྭཱ་ཧཱས་འབྲུ་རྣམས་དང་ ༑ ཨོཾ་ཀུ་རུ་ཀུ་རུ་སྭཱ་ཧཱས་རྫས་གཞན་ཐམས་ཅད་སྦྱངས་ཞིང་བྱིན་གྱིས་བརླབ་པར་བྱའོ། །དེ་ནས་གོང་དུ་བསྟན་པའི་མེ་འབར་བ་དང་བཅས་པ་བླངས་ལ། སུམྦྷའི་སྔགས་བརྗོད་ཅིང་གཡོན་ཕྱོགས་ནས་ལན་གསུམ་བསྐོར་ནས། བུད་ཤིང་གི་རྩིག་པའི་མེའི་མཚམས་སུ་བཞག་སྟེ། ཨོཾ་ཧེ་རུ་ཀ་མ་ཧཱ་བཛྲ་ཛྭ་ལ་ ( ¡¶ ཞ ¡· + ཛྭ་ཧཱུྃ་ ) ཧཱུྃ་ཞེས་བརྗོད་བཞིན་པས་མར་གྱི་བླུགས་གཟར་གསུམ་གྱིས་མེ་གསོ་ཞིང༌། རླུང་གཡབ་ཀྱིས་ཀྱང་བསྐྱོད་ཅིང་སྦར་བར་བྱའོ། །མེ་དེ་ཉིད་ཀྱང་མཆོད་ཡོན་དང་པོའི་ཆུ་དང་སུམྦྷས་བསངས་ཤིང་སྭ་བྷཱ་ཝས་སྦྱངས་ཏེ། སྟོང་པའི་ངང་ལས་རྃ་ལས་མེའི་ཕུང་པོ་ཆེན་པོ་འབར་བའི་དབུས་སུ་ལས་སོ་སོ་དང་འབྲེལ་པའི་གདན་གྱི་སྟེང་དུ། རྃ་ལས་དབྱུ་གུ་གསུམ་པ་རྃ་གྱིས་མཚན་པ་ལས་བྱུང་བའི། ཞི་བ་ལ་མེའི་ལྷ་པཱ་པ་ཀ་ཞེས་བྱ་བ་ཁ་དོག་དཀར་པོ་ཞལ་གཅིག་ཕྱག་བཞི་པ་སྤྱན་གསུམ་པ་རལ་པའི་ཐོར་ཚུགས་ཅན། མཆོད་ཕྱིར ་ཐོགས་འཆང་ བ། ཕྱག་གཡས་པ་གཉིས་ཀྱིས་དབྱུ་གུ་ ¡Ã དང་ ( ¡¶ ཞ ¡·¡¶ ལུ ¡· གསུམ་པ ¡¶ ལུ ¡· - དང་ ) ། མི་འཇིགས་པ་སྦྱིན་པ། གཡོན་པ་གཉིས་ཀྱིས་བགྲང་ཕྲེང་དང༌། སྤྱི་བླུགས་འཛིན་པ། ལུས་ཐམས་ཅད་ལ་བདུད་རྩི་དཀར་པོའི་རྒྱུན་འབབ་པ་བསྒོམ་པར་བྱའོ། །རྒྱས་པ་ལ་མ་ཧིནྡྲ་ཞེས་བྱ་བའི་མེ་ལྷ་སེར་པོ་གཟི་བརྗིད་ཀྱི་ཕུང་པོ་རབ་ཏུ་འབར་ཞིང་རིན་པོ་ཆེའི་རྒྱན་ཐམས་ཅད་ཀྱིས་སྤྲས་པ། ཕྱག་གཡས་ཀྱི་གཉིས་པ་རིན་པོ་ཆེ་དང་བཅས་པའི་མཆོག་སྦྱིན་མཛད་པ་ཡིན་ལ། གཞན་རྣམས་ནི་སྔ་མ་དང་འདྲ་ཞིང༌། རིན་པོ་ཆེ་སྣ་ཚོགས་པ་དང་འདོད་རྒུའི་རྒྱུན་འབབ་པར་བལྟ་བར་བྱའོ།

།དབང་དུ་བྱ་བ་ལ་ཀཱ་མ་ཞེས་བྱ་བའི་མེ་ལྷ་དམར་པོ་རྗེས་སུ་ཆགས་པའི་ཉམས་ཅན། གཡས་དང་གཡོན་གྱི་ ( ¡¶ ཞ ¡· + ཕྱག་ ) འོག་མ་གཉིས་ཀྱིས་ལྕགས་ཀྱུ་དང་ཞགས་པ་འཛིན་པ། གཞན་ནི་སྔ་མ་དང་འདྲ་བ་ཉིད་དེ། སྐུ་ལས་འགྲོ་བ་ཐམས་ཅད་དགའ་བ་མཛད་པའི་འོད་ཟེར་དམར་པོ་འཕྲོ་བ་བསྒོམ་པར་བྱའོ། །དབང་གི་དགུག་པ་ལ་ཡང་དེ་ཉིད་དོ། །དྲག་པོ་ལ་ཀྲོ་དྷ་ཞེས་བྱ་བའི་མེ་ལྷ་ཁ་དོག་ནག་པོ་ཤིན་ཏུ་ཁྲོས་པ་སྤྱན་གསུམ་པ། ཕྱག་གཡས་ཀྱི་གཉིས་པས་རལ་གྲི་འཛིན་པ། གཞན་ནི་སྔ་མ་དང་འདྲ་བ་ཉིད་དོ། །མིའི་རུས་པ་དང་སྦྲུལ་གྱིས་བརྒྱན་པ། སྟག་གི་ལྤགས་པའི་ཤམ་ཐབས་ཅན། སྐུ་ལས་འོད་ཟེར་སྔོན་པོ་འབར་བ་ལས་ཁྭ་དང་བྱ་རྒོད་ལ་སོགས་པ་ནམ་མཁའ་ཁྱབ་པར་སྤྲོས་པས། གང་དང་གང་བསྒྲུབ་པར་བྱ་བ་དེ་བཀུག་ནས་ཟ་བ་ལ་སོགས་པ་བསྒོམ་པར་བྱའོ། །བསྐྲད་པ་དང༌། རེངས་པ་དང༌། དྲག་པོས་དགུག་པ་ལ་སོགས་པ་ལའང་དེ་ཉིད་དོ། །དེའི་སྙིང་གར་པྃ་ལས་པདྨ་འདབ་མ་བརྒྱད་པའི་སྙིང་པོ་ལ། རྃ་ལས་བྱུང་བའི་མེའི་དཀྱིལ་འཁོར་གྲུ་གསུམ་པའི་མདུན་ནས་གཡོན་སྐོར་གྱིས། འདོད་པ་དང༌། གཟུགས་དང༌། གཟུགས་མེད་པ་དག་པ། ཨོཾ་ཨཱཿཧཱུྃ་ལས་འཁོར་ལོ་དང༌། པདྨ་དང༌། རྡོ་རྗེ། ཨོཾ་ཨཱཿཧཱུྃ་གིས་མཚན་པ་དང༌། དབུས་སུ་གོང་དུ་བསྟན་པའི་ཚུལ་གྱིས་ལས་དང་རྗེས་སུ་མཐུན་པའི་ས་བོན་བསྐྱེད་ལ། དེ་དག་ཐམས་ཅད་འདྲེས་པ་ལས་བྱུང་བའི་ཁམས་གསུམ་གྱི་བདག་པོ་དཔལ་ཧེ་རུ་ཀ་ཉིད་ལས་དང་མཐུན་པའི་གདན་ལ། སྔར་བསྟན་པའི་མེ་ལྷའི་རྣམ་པ་ཅན་དུ་བཞུགས་པར་བལྟ་ཞིང་འདབ་མ་བརྒྱད་དང་སྟེང་འོག་ཏུ་ཕྱོགས་སྐྱོང་བ་བཅུ་སྐད་ཅིག་གིས་བསྐྱེད་པར་བྱའོ། །དེ་དག་གི་གནས་གསུམ་དུ་ཡི་གེ་གསུམ་གྱི་བྱིན་གྱིས་བརླབས་ནས། རང་གི་སྙིང་གའི་ས་བོན་ལས་འོད་འཕྲོས་པས་རང་བཞིན་གྱི་གནས་ནས་དམ་ཚིག་པ་དང༌། རྗེས་སུ་མཚུངས་པའི་ཡེ་ཤེས་པ་སྤྱན་དྲངས་པར་བསམ་ཞིང༌། ལག་པ་གཡས་པ་མི་འཇིགས་པའི་ཕྱག་རྒྱ་ལས། མཐེ་བོ་སྲིན་ལས་གི་རྩ་བར་བཀུག་པས་སྤྱན་དྲངས་པའི་ཚུལ་དུ་བྱ་ཞིང༌།

ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །བསྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཨོཾ་ཨེ་ཧྱེ་ཧི་མ་ཧཱ་བྷཱུ་ཏ། དེ་ཝ་རྀ་ཥི་དྭི་ཛ་སཏྟ་མ། གྲི་ཧཱི་ཏྭཱ་ཨཱ་ཧུ་ ¡Ã ཏི་མ་ཧ་ར། ( ¡¶ ལུ ¡· རེ་ ) ཨ་སྨིནྶནྣི་ཧི་ཏོ་བྷ་ཝ། ཞེས་བྱ་བ་དང༌། ཁྱད་པར་དུ་ཞི་བ་ལ། ཨོཾ་ཧེ་རུ་ཀ་མ་ཧཱ་བཛྲ་པཱ་པ་ཀཱ་ཨགྣ་ཡེ་མ་ཤཱནྟིངྐུ་རུ་སྭཱ་ཧཱ་ཞེས་པ་དང༌། རྒྱས་པ་ལ། ཨོཾ་ཧེ་རུ་ཀ་མ་ཧཱ་བཛྲ་མ་ཧིནྡྲ་ཨགྣ་ཡེ་མ་མ་པུཥྟིངྐུ་རུ་བཽ་ཥ་ཊ་ཨོཾ། ཞེས་པ་དང༌། དབང་དུ་བྱ་བ་ལ། ཨོཾ་ཧེ་རུ་ཀ་མ་ཧཱ་བཛྲ་ཀཱ་མ་ཨགྣ་ཡེ་མ་མ་ཨ་མུ་ཀཾ་ཝ་ཤཾ་ཀུ་རུ་ཧོཿཞེས་པ་དང༌། དྲག་པོ་ལ། ཨོཾ་ཧེ་རུ་ཀ་མ་ཧཱ་བཛྲ་ཀྲོ་དྷ་ཨགྣ་ཡེ་ཛ་ཧི་ཏོ་ཏྲ་ཡ་ཨ་མུ་ཀཾ་མཱ་ར་ཡ་ཧཱུྃ་ཕཊ། ཅེས་པས་སྤྱན་དྲངས་པ་ཤར་ལྷོའི་མཚམས་ན་བཞུགས་པ་ལ་མཆོད་ཡོན་ལ་སོགས་པས་མཆོད་ནས། ཨོཾ་ཨགྣ་ཡེ་ཨ་དཱི་པྱཱ་དཱི་པྱ། ཨ་བི་ཥ་མ་ཧཱ་ཤྲི་ཡེ་ཧ་བྱ་ཀ་བྱ་བ་ཧ་ནཱ་ཡ་སྭཱ་ཧཱ། ཞེས་བྱ་བའི་སྔགས་ཀྱིས་དགང་བླུགས་གསུམ་བྱོན་ཟན་དུ་ཕུལ་ལ། ཛཿཧཱུྃ་བྃ་ཧོཿས་དམ་ཚིག་པ་ལ་གཉིས་སུ་མེད་པར་བསྟིམ་ཏེ་སླར་ཡང་ཡི་གེ་གསུམ་དང་གོ་ཆ་གཉིས་བཏབ་པས་བྱིན་གྱིས་བརླབས་ནས། སྙིང་གའི་འོད་ཟེར་གྱིས་དབང་གི་ལྷ་སྤྱན་དྲངས་པ་ལ་མངོན་པར་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་འདི་ལ་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་བཞིན་གཤེགས་པ་ལྔས་དབང་བསྐུར་བར་བསམ་ཞིང༌། མེ་ལོང་གི་ནང་དུ་ཤར་བའི་གཟུགས་བརྙན་ལ་རྣམ་རྒྱལ་གྱི་ཆུས་བཀྲུ་ཞིང༌། ཡི་གེ་བརྒྱ་པ་ལན་ཅིག་བརྗོད་ནས། དེ་ཉིད་ལ་དངོས་སུ་བུམ་པ་ལྔའི་ཆུས་རིམ་པ་བཞིན་གཏོར་ཞིང༌། ཡི་གེ་ཉི་ཤུ་གཉིས་པ་དང༌། རྣལ་འབྱོར་མ་བཞིའི་སྔགས་ཀྱི་མཐར། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཙ་ཀྲ་བཱི་ར་ཏྭཾ་ཨ་བྷི་ཥིཉྩཱ་མི་ཀཱ་ཀཱ་སྱེ་ལ་སོགས་པའི་གསང་སྔགས་བརྗོད་པར་བྱའོ། །སྒོ་མཚམས་ཀྱི་རྣལ་འབྱོར་མ་རྣམས་ཀྱིས་བགེགས་བསྐྲད་པ་དང༌།

བཀྲ་ཤིས་ཀྱི་ཚིགས་སུ་བཅད་པ་བརྗོད་ཅིང༌། སྒེག་མོ་ལ་སོགས་པ་བརྒྱད་ཀྱིས་མཆོད་པར་བསམ་མོ། །དབང་གི་ཆུ་རྒྱུན་དེས་ལུས་ཐམས་ཅད་གང༌། དྲི་མ་ཐམས་ཅད་དག

དབང་མ་ལུས་པ་ཐོབ་ནས། ཞི་བ་ལ་མཁའ་འགྲོ་མ་དང༌། རྒྱས་པ་ལ་ལཱ་མཱ་དང༌། དབང་དུ་བྱ་བ་ལ་ཁཎྜ་རོ་ཧཱ་དང༌། དྲག་པོ་ལ་གཟུགས་ཅན་མས་དབུར་བརྒྱན་པར་བྱའོ་ཞེས་འབྱུང་ལ། མན་ངག་ལས་ནི་ཚུལ་གཞན་དུ་འབྱུང་ངོ༌། །ཨོཾ་པ་ཌཱ་ཝ་ལཾ་པ་ཨ་བྷི་ཥིཉྩ་བཛྲ་ཏུ་ཥྱ་ཧོཿ ཞེས་བྱ་བས་དར་དཔྱངས་དང༌། ཨོཾ་རཏྣ་མཱ་ལ་ཨ་བྷི་ཥིཉྩ་ཏྲཱཾ། ཞེས་བྱ་བས་རིན་པོ་ཆེའི་ཕྲེང་བའི་དབང་བསྐུར་བར་བྱའོ། །དེ་ནས་བགེགས་ཞི་བ་དང་མེ་ལྷ་མཆོད་པའི་ཕྱིར ༑ གནོད་མཛེས་ཀྱིས་མངོན་པར་བསྔགས་པའ ི་ཀུ་ཤའི་ཆུན་ པོ་བརྒྱད། ཕྱོགས་དང་མཚམས་སུ་རིམ་པ་དང་རིམ་པ་ལས་བཟློག་པས་དགྲམ་ཞིང༌། ཨོཾ་ཀུ་ཤ་འདི་ནི་གཙང་ཞིང་དགེ །དཀོན་མཆོག་གསུམ་གྱི་དག་བྱེད་དེ། །ཚངས་པ་ཡི་ཡང་དག་བྱེད་ཡིན། །ས་ལས་སྐྱེས ་པའི་སྙིང་པོ་ མཆོག །བདག་ལ་བགེགས་མེད་པར་མཛོད་ཅིག ༑ མ་མ་ཤཱནྟིངྐུརྺནྟུ་སྭཱ་ཧཱ། དེ་བཞིན་དུ་ལས་གཞན་གྱིའང་སྤེལ་ཚིག་སྦྱར་བར་བྱའོ ༑ ༑ དེ་ནས་གནས་བརྒྱན་ཞིང་བསྲུང་བའི་ཕྱིར། སུམྦྷའི་སྔགས་བརྗོད་ཅིང་མདའ་དང་ཚོན་སྐུད་དང་མེ་ལོང་དགྲམ་པའམ། བཀྲམ་ཟིན་ན་བྱིན་གྱིས་བརླབ་ཅིང་དགྲམ་པར་བསམ་མོ། །དེ་ནས་མེ་ལྷའི་ཐུགས་ཀའི་དཀྱིལ་འཁོར་ཀྱི་ལྷ་ ཐམས་ཅད་ཀྱི་ཞལ་དང་དགང་བླུགས་ཀྱི་ནང་དུ། ལས་ཀྱི་དབྱེ་བས་ཨོཾ་དང་ཏྲཱཾ་དང་ཧྲཱིཿདང་ཨཿའི་ཡི་གེ་བཀོད་ལ། ལག་པའི་གྲུ་མོ་པུས་མོའི་ཁོངས་ལས་མི་འདའ་བས་དགང་བླུགས་བཟུང་ནས། ཨོཾ་ཌཱ་ཀི་ནཱི་ཛི་ན་ཛིཀ་སྭཱ་ཧཱ་དང༌། ཨོཾ་ལཱ་མཱ་ཡཻ་རཏྣ་དྷྲྀཀ་བཽ་ཥ་ཊ་དང༌། ཨོཾ་ཁཎྜ་རོ་ཧཱ་ཝ་ཤཾ་ཀུ་རུ་ཧ ( ¡¶ ཞ ¡·¡¶ ལུ ¡· ཧོ ) ། ཨོཾ་རཱུ་པི་ནཱི་མཱ་ར་ཡ་ཕཊ། ཅེས་བརྗོད་ཅིང་དགང་བླུགས་གསུམ་མམ་བདུན་དབུལ་ལོ། །དེ་ནས་དཔལ་ཡང་དག་པར་སྦྱོར་བ་ལས། དངོས་གྲུབ་འདོད་པས་ཤེས་པར་བྱ་སྟེ། གདུགས་དང༌། རྒྱལ་མཚན་དང༌། རྡོ་རྗེ་དང༌། བུམ་པ་དང༌། པདྨ་དང༌། ལྕགས་ཀྱུའི་དབྱིབས་དང༌། རྩེ་གཅིག་པ་དང༌། རྩེ་གཉིས་པ་དང༌། རྩེ་གསུམ་པ་དང༌། མཆོག་དང༌། འབྲིང་དང༌།

ཐ་མ་དང༌། ཁྱད་པར་དུ་གཡས་སུ་འཁྱིལ་བ་དང༌། འབར་བའི་ཁ་དོག་དམར་ ( ¡¶ ཞ ¡·¡¶ ལུ ¡· དཀར་ ) པོ་དང༌། བཟང་པོའི་འཁྱིལ་པ་མཁས་པས་བརྟག་པར་བྱ་བ་དང༌། བརྒྱ་བྱིན་གྱི་གཞུ་ལྟ་བུར་གཙང་བ་དང༌། སྣུམ་པ་དང་ ༑ དབང་པོ་སྦས་པ་ལྟ་བུའི་འོད་དང༌། ཀུ་སུམྦྷ་དང༌། བཻ་ཌཱུརྱ་ལྟ་བུ་དང༌། དྲི་ཞིམ་པ་དང༌། ཡིད་དུ་འོང་བ་དང༌། གསེར་དང༌། དངུལ་ལྟ་བུ་དང༌། དུ་བ་མེད་པ་དང་ ༑ ཉི་མ་ལྟ་བུར་འབར་བ་དང༌། དྲི་མ་མེད་པ་དང༌། ཞི་བ་ལ་ཁ་དོག་དཀར་པོ་ལྟ་བུ་དང༌། རྒྱས་པ་ལ་སེར་པོ་དང༌། རྗེས་སུ་ཆགས་པ་ལ་ནི་དམར་པོ་མཆོག་དང་ ༑ མངོན་སྤྱོད་ལ་སྔོན་པོ་དང༌། ནག་པོ་དང༌། མེ་ལྕེ་མང་བ་དང༌། དུ་བ་དང༌། མེ་སྟག་ཐམས་ཅད་ཡང་དག་པར་ལངས་པ་དང༌། ཆུང་ངུ་ཆུ་ངུར་ཆད་པ་དང༌། མྱུར་བར་གཟི་བརྗིད་ཆུང་བ་དང༌། ནག་པོ་དང་བཅས་པ་དང༌། པ་ལ་ཤའི་མདོག་དང་ ༑ རྩེ་གསུམ་པ་དང༌། ཉི་མ་ལྟ་བུ་ཉིད་དང༌། དེ་བཞིན་དུ་བ་ལང་གི་མགོ་ལྟ་བུ་དང༌། རོའི་དྲི་དང༌། ཉའི་དྲི་དང༌། བོང་བུ་དང༌། ཁྱི་དང༌། རྔ་མོ་ནི་བགེགས་དང་ ༑ བགེགས་མེད་པའི་འབར་བའི་མཚན་མར་བྱས་པ་མཚོན་པར་བྱ་བ་ཡིན་ནོ ༑ ༑ ཞེས་བྱ་བ་དང༌། སྡོམ་པ་འབྱུང་བ་ལས། དེ་ནས་སྔགས་པས་མཉམ་གཞག་ཅིང་ ༑ ༑ མཁས་པས་མདོག་དང་སྒྲ་དང་ནི། །དྲི་དང་འབར་བའི་དབྱིབས་བརྟགས་ཏེ ༑ ༑ དེ་ལྟར་མེ་ཡི་དགེ་མི་དགེའི། །ལྟས་ནི་ཉེ་བར་མཚོན་པར་བྱ། །མེ་ནི་རྩེ་མོ་གཅིག་ཏུ་འབར། །ཕུན་སུམ་ཚོགས་པ་ཀུན་བྱེད་པའོ། །རྩེ་མོ་གཉིས་འབར་མི་གཡོ་བར། །མཚུངས་པར་འབར་ན་བར་མར་ཤེས། །རྩེ་མོ་བཞི་ནི་མཉམ་དུ་ འབར ༑ ༑ རྒྱས་ཤིང་དངོས་གྲུབ་བརྟན་པར་གནས། །ཀུནྡ་ཟླ་བ་ལྟ་བུའི་མདོག ། སྣུམ་ཞིང་བཻ་ཌཱུརྱ་ཡི་འོད། །དྲི་མེད་མེ་ནི་དུ་བ་མེད། །ནད་མེད་རིགས་ནི་འཕེལ་བར་བྱེད། །ཟླ་བ་ཆུ་ཤེལ་ནོར་བུའི་འོད། ཁ་བ་ཡི་ནི་མདོག་ལྟ་བུ། །ནོར་བུ་པུསྐ་རཱ་གའི་མདོག །སྡིག་པ་ཐམས་ཅད་འཇིག་བྱེད་ཡིན། །མེ་ཏོག་བནྡུ་ཀ་ལྟ་བུ། །ཛཱ་བའི་མེ་ཏོག་གི་ནི་མདོག །བཙོ་མ་གསེར་གྱི་མདོག་ལྟ་བུས།

།དབང་ཕྱུག་རྒྱལ་སྲིད་རབ་ཏུ་སྟེར། །ཙམ་པ་པདྨ་ཨུཏྤལ་དྲི། །ཨུ་ཤི་ར་དང་མཱ་ལ་ཏི། །ཤོ་དྷ་ག་དྷ་ར་མཚུངས་པ། །ག་པུར་ཨ་ག་རུ་ཡི་དྲིས། །དགེ་ཞིང་གནས་ཀྱི་བདག་པོ་མཆོད། ། པི་ཝང་རྒྱུད་མངས་རྫ་རྔ་དང༌། །དུང་དང་ཟངས་དུང་ལྟར་སྒྲ་སྙན། །ཤིན་ཏུ་ཟབ་པའི་སྒྲ་སྙན་པའི། །མེ་མཐོང་བདེ་བ་འབྱུང་བར་བྱེད། །དཔལ་བེའུ་གདུགས་དང་དུང་ལྟ་བུ། །གང་ཞིག་རྩེ་གསུམ་བུམ་པའི་དབྱིབས། །རྒྱལ་མཚན་རྔ་ཡབ་རྡོ་རྗེ་བཟང་ ༑ ༑ གཡུང་དྲུང་རྟ་དང་གླང་པོའི་དབྱིབས། །སྒྲ་མེད་གཡས་སུ་འཁྱིལ་བ་དང་ ༑ ༑ མེ་ལྕེ་གཅིག་འབར་དོན་ནི་སྟེར། །འདི་དག་དགེ་བ་ཕུན་སུམ་ཚོགས།། ཚེ་དང་ནད་མེད་རབ་སྟེར་བའོ། །གཡོ་ཞིང་མདུན་གྱི་ཕྱོགས་སུ་འབར། །རྩེ་གསུམ་དུ་བའི་ཚོགས་མང་དང༌། །འཁོར་ཞིང་མེ་སྟག་དང་བཅས་པ། །རྣམ་པར་འཕྲོ་བས་ནད་འཕེལ་བྱེད། །མེ་གང་ཡང་ཡང་རབ་ཏུ་འདར། །ཡང་ཡང་རྩུབ་པས་དགོད་པ་དང༌། །ཡང་ཡང་གཡོན་དུ་འཁོར་བ་དང༌། །ཡང་ཡང་ས་ལ་མེ་ལྕེས་རེག ༑ ཐིག་ལེ་ནག་པོ་སོལ་བའི་མདོག །མྱུར་དུ་རིགས་ནི་ཟད་འགྱུར་ཞིང༌། ། གང་ཞིག་རྒྱལ་པོའི་དྲུང་གནས་པའི། །སྡེ་དང་བདག་པོ་འཇོམས་པར་སྟོན། ། མདོག་མེད་དུ་བའི་མདོག་ལྟར་གནག །མདོག་ལྗང་སྣ་ཚོགས་མདོག་རྩུབ་པ། ། པ་ལ་ཤ་དང་འབྲུ་མར་མདོག །འདིས་ནི་དོན་རྣམས་ཉམས་པར་བྱེད། །རོ་ཡི་དྲི་བའི་དྲི་ལྟར་ངན། །ཆུ་སྐྱེས་སྲོག་ཆགས་དྲི་དང་ལྡན། །ཅི་སྟེ་མེ་ནི་འདི་ལྟར་མཐོང་ ༑ ༑ གཙོ་བོ་རྣམ་པ་ལྷུང་ཞེས་སྟོན། །ཙེག་ཙེག་ཞེས་པའི་སྒྲ་འབྱུང་ཞིང༌།། ཧུར་ཧུར་གྱི་ནི་སྒྲ་དང་ལྡན། །སིཾ་སིཾ་གྱི་ནི་སྒྲ་བདག་ཉིད། །རྡོ་རྗེའི་སྒྲས་ནི་དོན་ཉམས་བྱེད། །མདུང་དང་རལ་གྲི་མདའ་དང་སྦྲུལ། །རྔ་མོ་བ་ལང་མགོ་འདྲ་གང༌།། འཇིགས་པའི་རྣམ་པ་འདི་འདྲ་མཐོང༌། །དེ་མདུན་བཟོད་པ་མཛོད་ཅིག་ཅེས། ། འདི་ལྟར་ལན་གསུམ་བརྗོད་ནས་ནི། །ཡོན་བདག་ཁྱིམ་དུ་ཞི་བདེ་དང༌། །བདེ་ལེགས་ཆོ་གའི་རིམ་པ་བྱ། །ཞེས་འབྱུང་བ་ལྟར་མེའི་ལྟས་བརྟག་གོ

།དེ་ནས་ལག་པ་གཉིས་ཀྱིས་མཆོད་ཡོན་བཟུང་ནས། ཨོཾ་ཧེ་རུ་ཀ་མ་ཧཱ་བཛྲ་ཨགྣ་ཡེ་པྲ་ཝཱ་ར་སཏྐཱ་ར་པྲ་ཏཱིཙྪ་སྭཱ་ཧཱ། ཞེས་ ¡Ã པས་དང་པོ་ ( ¡¶ ཞ ¡· པ་ ) དང༌། ཨོཾ་ཨི་མཾ་ཨརྒྷཾ་མ་ཡཱ་དཱཏྟཾ་གྲྀ་ཧྞ་སིདྡྷི་མྨེ་པྲ་ཡཙྪ་སྭཱ་ཧཱ། མཆོད་ཡོན་གཉིས་པ་དང༌། ཨོཾ་ཨི་མཾ་པཱདྱཾ་མ་ཡཱཾ་དཱཏྟཾ་གྲྀཧྞ་སིདྡྷི་མྨེ་པྲ་ཡཙྪ་སྭཱ་ཧཱ། ཞབས་བསིལ་དབུལ་ལོ། །དེ་བཞིན་དུ་བཛྲ་པུཥྤེ་ལ་སོགས་པས་མཆོད་པ་ལྔ་དང༌། སིལ་སྙན་དང༌། ནང་གི་མཆོད་པས་མཆོད་ ནས ༑ རྡོ་རྗེ་དྲིལ་བུ་འཛིན་པས། ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །འབྱུང་པ ོ་ཡོངས་སུ་ བསྐྱབ་པའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོང་སྲེག་པའི་ཤེས་རབ་འོད། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་གི་བགྲང་ཕྲེང་འཛིན། །ཉེས་པའི་སྐྱོན་བྲལ་ཚངས་པར་སྤྱཽད། །བདུད་རྩིའི་རྒྱུན་གྱིས་གུནྡྷེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་ལ་བསྟོད་དེ་ཕྱག་ཀྱང་འཚལ ༑ ༑ ཤེས་རབ་ཆེན་པོས་བདག་མེད་ཐུགས་ཆུད་ཅིང༌། །ཐུགས་རྗེ་ཆེན་པོས་འགྲོ་བ་ཀུན་སྒྲོལ་ཡང༌། །ཐབས་ལ་མཁས་པས་དྲང་སྲོང་ཆ་ལུགས་འཛིན། ། འཛིན་བྱེད་མེ་ལྷ་ཁྱོད་ལ་ཕྱག་འཚལ་ལོ། །གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་རབ་སྩོལ་བ། །བདག་གཞན་དོན་སྦྱོར་ས་ལ་བཞུགས། །ཚངས་སྲས་མཆོག་ལ་ཕྱག་འཚལ་ལོ། །ཞེས་བྱ་བས་བསྟོད་པར་བྱའོ། །དེ་ནས་ཨོཾ་བཛྲ་ཛྭ་ལཱ་ཡ་སྭཱ་ཧཱས་ཡམ་ཤིང་འོད་ཀྱི་དཀྱིལ་འཁོར་ལ་དབུལ་ལོ། །ཨོཾ་ཨགྣ་ཡེ་སྭཱ་ཧཱས་མར། ཨོཾ་སརྦ་པཱ་པཾ་ད་ཧ་ན་བཛྲཱ་ཡ་སྭཱ་ཧཱས་ཏིལ། ཨོཾ་ཧེ་རུ་ཀ་མ་ཧཱ་བཛྲ་ཨགྣ་ཡེ་སྭཱ་ཧཱས་བཅུ་པ། ཨོཾ་སརྦ་སཾ་པ་དེ་སྭཱ་ཧཱས་ཞོ་ལས་བྱས་པའི་ཟས་མཆོག ཨོཾ་ཨ་པྲ་ཏི་ཧ་ཏ་བཛྲཱ་ཡ་སྭཱ་ཧཱས་ཀུ་ཤ

ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུར་བའི་མྱུ་གུ་སྤྱི་གཙུག་ཏུ་དབུལ་ལོ། །ཨོཾ་མ་ཧཱ་བེ་གཱ་ཡ་སྭཱ་ཧཱས་ནས། ཨོཾ་བཛྲ་གྷསྨ་ར་ཡེ་སྭཱ་ཧཱས་གྲོ། ཨོཾ་བི་ཛཱ་ཡ་སྭཱ་ཧཱས་སོ་བ་སོགས་པའི་འབྲུ་སྣ་ཚོགས། ཨོཾ་བཛྲ་པུཥྟཱ་ཡ་སྭཱ་ཧཱས་འབྲས། ཨོཾ་མ་ཧཱ་བ་ལཱ་ཡ་སྭཱ་ཧཱས་སྲན་མ། ཨོཾ་མ་ཧཱ་ཤྲཱི་ཕ་ལ་བརྡྷ་ནི་སྭཱ་ཧཱས་ཛཱ་ཏི་ལ་སོགས་ ¡Ã པའི་འབྲས་བུ་ ( ¡¶ ཞ ¡·¡¶ ལུ ¡· པ་ ) རྣམས་དབུལ་བར་བྱའོ། །བསྲེག་རྫས་དེ་དག་ནི་ནུས་པ་ཡང་སྡོམ་པ་འབྱུང་བའི་རྒྱུད་ལས། །མར་གྱིས་འབྱོར་པ་ཐམས་ཅད་བྱེད ༑ ༑ ཡམ་ཤིང་གཟི་བརྗིད་རྣམ་འཕེལ་བའོ། །བུད་ཤིང་ལྷག་པར་དཔའ་བར་བྱེད ༑ ༑ ཀུ་ཤས་ཐམས་ཅད་སྲུང་བར་བྱེད། །ཡུངས་དཀར་དཀར་པོས་ཞི་བར་བྱེད ༑ ༑ འབྲས་ཀྱིས་རྒྱས་པར་བྱེད་པར་བཤད། །ཏིལ་གྱིས་སྡིག་པ་འཇོམས་རིགས་བྱ། །སོ་བས་ནོར་དང་འབྲུ་རྣམས་འགུགས། །སྲན་མས་སྟོབས་ནི་ཆེན་པོར་བྱེད། །ནས་ཀྱིས་རླུང ་གི་ཤུགས་ རབ་སྟེར། །དཱུར་བས་ཚེ་ནི་འཕེལ་བར་བྱེད།། གྲོ་ཡིས་ནད་ནི་འཇོམས་པར་བྱེད། །འོ་མ་སྦྲང་རྩིས་ཤེས་རབ་འཕེལ། །ཟས་མཆོག་གིས་ནི་བདེ་ཀུན་སྟེར། །མེས་ནི་འདོད་དོན་དངོས་གྲུབ་སྟེར། །རང་འདོད་ལྷས་ནི་གྲོལ་བ་སྩོལ། །ལྷག་མས་ལས་ནི་རྗེས་མཐུན་པས། །ཞི་སོགས་ལས་བྱས་ཤེས་པར་བྱ། །ཞེས་འབྱུང་ངོ༌། །བཅུ་པ་དང་ཞུ་བའི་རྫས་རྣམས་ཞལ་དང༌། འབྲུ་ལ་སོགས་པའི་གོང་བུ་རྣམས་ཕྱག་དུ་དབུལ་ལོ། །སླར་ཡང་མཆོད་ཅིང་བསྟོད་ལ། ཨོཾ་ཧེ་རུ་ཀ་ཛྭ་ལ་ཛྭ་ལ་ཧཱུྃ་ཞེས་ལན་གསུམ་བརྗོད་པས། མེ་ལྷའི་ཐུགས་ཀའི་དཀྱིལ་འཁོར་དང་བཅས་པ་ཐམས་ཅད་འབར་བ་དང་བཅས་པའི་མེའི་ཕུང་ ¡Ã པོ་གྱུར་པར་ ( ¡¶ ཞ ¡· པོར་ ) བལྟའོ། །འཇིག་རྟེན་པའི་མེ་ལྷ་མཆོད་པའོ།། །།ཡན་ལག་བཞི་རྫོགས་ཆོ་ག་ཡིས། །དཀྱིལ་འཁོར་བསྒྲུབས་ནས་གསང་སྔགས་དང༌། །ཕྱི་ནང་ཡིད་ལས་བྱུང་བས་མཆོད། །རྫས་རྣམས་སོ་སོའི་སྔགས་ཀྱིས་ནི། །སྤྱིའམ་ལྷ་ཡི་གྲངས་ཀྱིས་སམ། །ལྔའམ་རྣམ་ལྔ་གཞན་ལ་གཅིག །རེ་རེའི་མཐར་ཡང་མཆོད་བསྟོད་བྱ།

།གཏོར་མས་མཆོད་ནས་དངོས་གྲུབ་བསླང༌།། གཤེགས་སུ་གསོལ་ནས་ཞེས་སྨོས་ཏེ། །སླར་ཡང་བསངས་ཤིང་སྦྱངས་ནས། སྟོང་པའི་ངང་ལས་ཇི་སྙེད་ ( ¡¶ ཞ ¡·¡¶ ལུ ¡· སྐད་ ) བཤད་པའི་སྲུང་བའི་འཁོར་ལོ་དང༌། གཞལ་ཡས་ཁང་གདན་དང་བཅས་པ་བསྐྱེད་པའི་དབུས་སུ། གཙོ་བོ་མངོན་བྱང་དང་ ༑ འཁོར་འབྱིན་པའི་ཚུལ་གྱིས་བསྐྱེད་ནས། སྟེང་གི་ཆ་ལ་རྩ་བ་དང་བརྒྱུད་པར་བཅས་པའི་བླ་མ་རྣམས་ནས། དུར་ཁྲོད་དུ་ཆོས་སྐྱོང་བ་དང་འཇིག་རྟེན་སྐྱོང་བ་ཐམས་ཅད་དང༌། ཡུལ་ཉི་ཤུ་རྩ་བཞིའི་དཔའ་བོ་དང་རྣལ་འབྱོར་མ་ཐམས་ཅད་གསལ་བར་དམིགས་ལ། གོ་ཆ་གཉིས་བཅིངས་ནས། ཨོཾ་བཛྲ་ཧེ་རུ་ཀ་ཨེ་ཧྱེ་ཧི་བྷ་ག་ཝཱན་ཨཱི་ཧ་ཝཱ་ཀྱ་ཧ་བ་ཡེ་ན་ཙ་པཉྩ་ཨ་མྲྀ་ཏེ། ཨརྒྷཾ་པྲ་ཏཱིཙྪ་སཾ་པཱུ་ཛཾ་པྲ་སཱ་དྷཱ་ཡཱ་མི་ཞེས་བརྗོད་ནས་ཡེ་ཤེས་པ་སྤྱན་དྲངས་ལ། ཨོཾ་ཛྙཱ་ན་ཨགྣ་ཡེ་ཞེས་པ་ལ་སོགས་པས་སྔ་མ་བཞྀན་བྱོན་ཟན་ཕུལ་ནས་དམ་ཚིག་པ་ལ་བསྟིམ་ལ། དཀྱིལ་འཁོར་གྱི་ལྷ་ཡོངས་སུ་རྫོགས་པའི་དབང་གི་ལྷ་སྤྱན་དྲངས་ཏེ། མཆོད་ཅིང་གསོལ་བ་བཏབ་པས་སྔ་མ་ལྟར་དབང་བསྐུར་ནས། རིགས་ཀྱི་བདག་པོའི ་རྒྱས་བཏབ་ ལ་ལྷ་ཐམས་ཅད་ཀྱང་སེམས་དཔའ་སུམ ་བརྩེགས་སུ་ བལྟའོ། །དེ་ནས་སྔགས་ཀྱིས་མཆོད་ནས། ཕྱིའི་མཆོད་པ་རྣམས་དངོས་སུ་དབུལ་ཞིང༌། ནང་བདུད་རྩི་དང་མཉེས་པ་དང༌། ཡིད་ལས་བྱུང་བའི་མཆོད་པས་མཆོད་ནས། རྐང་པ་བརྒྱད་པ་གཉིས་ཀྱིས་བསྟོད་ལ ༑ བསྲེག་རྫས་དབུལ་བའི་ཚུལ་ནི་ཤིན་ཏུ་བསྡུས་པ་ལ། དཀྱིལ་འཁོར་གྱི་ལྷ་ཚོགས་སྤྱི་ལ་བསྲེག་རྫས་ཚང་བ་ལན་ཅིག་དབུལ་ཏེ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ཙ་ཀྲ་སརྦ་བཱི་ར་ཡོ་གི་ནཱི་ཞེས་ཐོག་མ་དང༌། སརྦ་པཱ་པཾ་ཤཱནྟིཾ་ཀུ་རུ་ ( ¡¶ ལུ ¡· + ཡེ་ ) ལ་སོགས་པ་སོ་སོའི་སྤེལ་ཚིག་སྦྱར་བ་ཐོག་མར་དང་ཐ་མར་ཅི་རིགས་པ་བརྗོད་ཅིང༌། བར་དུ་ནི་རྫས་རང་རང་གི་སྔགས་བརྗོད་པས་ཡམ་ཤིང་ལ་སོགས་པ་རྣམས་སྔ་མ་ལྟར་ཕུལ་ནས་མཆོད་པ་རྣམས་ཀྱིས་མཆོད་ལ། ཆོས་དབྱིངས་རྣམ་དག་ལ་སོགས་པའི་བསྟོད་པ་རྣམས་ཀྱིས་བསྟོད་དོ།

།རྒྱས་པ་ལ་ནི། དབྱངས་སྐྱོང་ངམ། ཡི་གེ་བདུན་པ་སྔོན་དུ་འགྲོ་བས་བཅོམ་ལྡན་འདས་དང༌། རྡོ་རྗེ་ཕག་མོའི་ཉེ་སྙིང་གིས་ ( ¡¶ ཞ ¡· + ཡབ་ ) ཡུམ་དང༌། ཨོཾ་བཛྲ་ཌཱ་ཀི་ནཱི་ཡེ་ལ་སོགས་པ་སྔོན་དུ་འགྲོ་བས་ལྷ་རྣམས་དང༌། ཨོཾ་ཨཱཿཧཱུྃ་སྔོན་དུ་འགྲོ་བས་དུར་ཁྲོད་ན་གནས་པ་རྣམས་ལ་ཕུལ་ནས། བསྲེག་རྫས་རྣམས་རྫོགས་པའི་མཐར་སོ་སོའི་མཚན་ནམ ༑ སྔགས་སྔོན་དུ་འགྲོ་བས་མཆོད་དེ། སོ་སོའི་བསྟོད་པས་བསྟོད་ནས་གསོལ་བ་གདབ་བོ། །འབྲིང་ལ་ནི། གཙོ་བོ་ཡབ་ཡུམ་ལ་ཡོངས་སུ་རྫོགས་པ་གཅིག་དང་ ༑ འཁོར་ལོ་རེ་རེའི་ལྷའི་སྔགས་སྔོན་དུ་འགྲོ་བ་ ( ¡¶ ཞ ¡· + ལྔ་ ) དང༌། ཨོཾ་སརྦ་ཤྨ་ཤཱ་ན་ཨ་ཝ་བཱ་སི་ནི་ཞེས་སྔོན་དུ་འགྲོ་བས་དུར་ཁྲོད་ན་གནས་པ་རྣམས་ལ་ལན་གཅིག་ཕུལ་ནས། སོ་སོའི་མཐར་ཡང་མཆོད་ལ། ཐབས་དང་ཤེས་རབ་མཆོག་གི་རྣལ་འབྱོར་དང༌། །སྦས་པའི་ཡུལ་ལྔའི་དཔལ་ལས ་བསྐྲུན་གྱུར་ པའི། །བཅུ་གསུམ་རྡོ་རྗེ་འཛིན་པའི་སའི་རང་བཞིན། །བདེ་བ་ཆེན་པོའི་འཁོར་ལོར་ཕྱག་འཚལ་ལོ།། སྲིད་ཞི་མཉམ་ཉིད་གནས་ཀྱི་མཆོག་བཞུགས་ཤིང༌། །སྟོང་ཉིད་སྙིང་རྗེ་གཉིས་སུ་མེད་པའི་བདག །ཡང་དག་ཏིང་ངེ་འཛིན་གྱི་ངོ་བོ་ཉིད། །བདེ་མཆོག་བདེ་བའི་དཔལ་ལ་ཕྱག་འཚལ་ལོ། ཁྲོ་བས་ཁྲོ་དང་ཆགས་པས་ཆགས་པ་དང༌། །རྨོངས་པས་ཀུན་རྨོངས་ཉིད་དང་སྤྲོས་པ་ཡིས། །སྤྲོས་པའི་མཚན་མ་རབ་ཏུ་ཞི་མཛད་པ། ཁྲོ་ཆགས་འབར་བའི་སྐུ་ལ་ཕྱག་འཚལ་ལོ། །གཉིས་མེད་ཁྱབ་བདག་གཡུང་དྲུང་བདེ་ཆེན་ཐུགས། །ཀུན་ནས་སྐུ་དང་ཀུན་ནས་དབྱངས་ལྡན་ཞིང༌། །ཀུན་ཏུ་རྣམ་པར་འཕྲུལ་བའི་ཆོ་འཕྲུལ་ཅན། །ཀུན་མཛད་ཀུན་སྡུད་ཧེ་རུ་ཀ་དཔལ་འདུད། ། རྒྱལ་བ་ཀུན་གྱི་བསྐྱེད་དང་རོལ་པའི་ཡུམ། །དངོས་གྲུབ་མ་ལུས་པ་ནི་ཀུན་གྱི་གཞི ༑ ༑ གནས་རྣམས་ཀུན་ལ་དབང་སྒྱུར་དབང་ཕྱུག་མ། །རྡོ་རྗེ་ཕག་མོའི་སྐུ་ལ་ཕྱག་འཚལ་ལོ། །ལུས་དང་ཚོར་བ་ཆོས་དང་སེམས་དང་ནི། །རྒྱལ་བ་ཀུན་གྱི་ཡོན་ཏན་ངོ་བོ་ཉིད། །དཔའ་བོ་ཆེན་པོའི་ཞལ་བཞིའི་སྤྱོད་ཡུལ་བ།

།སྙིང་པོའི་རྣལ་འབྱོར་མ་བཞིའི་ཞབས་ལ་འདུད། །གནས་དང་ཉེ་གནས་ལས་བྱུང་དེར་གནས་ཤིང༌། །རབ་དགའ་དྲི་མེད་སར་གནས་ཚུལ་འཛིན་པ། །འདུན་པ་བརྩོན་འགྲུས་དཔྱོད་པའི་སེམས་དང་ནི། །དད་བརྩོན་དྲན་དང་ཏིང་འཛིན་རྣམ་དག་པ།། རྒྱལ་བ་ཀུན་གྱི་ཐུགས་ཀྱི་གསང་བའི་བདག །མཁའ་ལ་ཀུན་སྤྱོད་ནམ་མཁའི་མདོག་མཚུངས་པ། །ས་བླ་སྦྱོང་མཛད་ཐུགས་ཀྱི་འཁོར་ལོ་ཡི། །དཔའ་བོ་དཔའ་མོའི་ཚོགས་ལ་ཕྱག་འཚལ་ལོ། །ཞིང་དང་ཉེ་ཞིང་ཚནྡོ་ཉེ་ཚནྡོ། །དཔལ་ལས་བྱུང་ཞིང་ ¡Ã དེ་དག་ནས་ ( ¡¶ ཞ ¡·¡¶ ལུ ¡· དེར་གནས་ ) འོད་བྱེད་དང༌། །འོད་འཕྲོ་སྦྱང་དཀའ་མངོན་གྱུར་སར་གནས་ཚུལ། །ཤེས་རབ་དད་བརྩོན་དྲན་དང་ཏིང་ངེ་འཛིན། ། ཤེས་རབ་ཏིང་འཛིན་བརྩོན་འགྲུས་རྣམ་དག་པ། །གསུང་གི་ངོ་བོ་ས་སྤྱོད་བྱུ་རུའི་མདོག ༑ ས་སྟེང་སྦྱོང་མཛད་གསུང་གི་འཁོར་ལོ་ཡི། །དཔའ་བོ་དཔའ་མོའི་ཚོགས་ལ་ཕྱག་འཚལ་ལོ། །འདུ་བ་ཉེ་འདུ་དུར་ཁྲོད་ཉེ་བ་ཡི། །དུར་ཁྲོད་ལས་བྱུང་དེར་གནས་རིང་སོང་དང༌། །མི་གཡོ་ལེགས་པའི་བློ་གྲོས་ཆོས་སྤྲིན་ཚུལ། །

དགའ་བ་སྦྱངས་པ་ཆོས་འབྱེད་དྲན་བཏང་སྙོམས། །ལྟ་བ་རྟོགས་དང་ངག་ ( ¡¶ ཞ ¡· གང་ ) དག་སྐུ་ཡི་དངོས། །ས་འོག་སྤྱོད་ཚུལ་ཟླ་བའི་མདོག་མཚུངས་པ། །ས་འོག་སྦྱོང་མཛད་སྐུ་ཡི་འཁོར་ལོ་ཡི། །དཔའ་བོ་དཔའ་མོའི་ཚོགས་ལ་ཕྱག་འཚལ་ལོ། ། འཐུང་གཅོད་ཉེ་འཐུང་ལས་བྱུང་དེར་གནས་ཤིང༌། །དཔེ་མེད་ཡེ་ཤེས་ཆེན་པོའི་ཚུལ་འཛིན་ཅིང༌། །ལས་དང་འཚོ་བ་རྩོལ་བ་དྲན་པ་དང༌། །དགེ་བ་བསྐྱེད་དང་སྲུང་དང་མི་དགེ་བ། །སྤོང་དང་མི་བསྐྱེད་ངོ་བོ་རྣམ་དག་པ། །རྒྱལ་བའི་དམ་ཚིག་ཕྲིན་ལས་ངོ་བོ་ཉིད། །སྣ་ཚོགས་ཀུན་ཏུ་སྤྱོད་པ་སྣ་ཚོགས་མདོག །དམ་ཚིག་འཁོར་ལོའི་དཔའ་མོ་རྣམས་ལ་འདུད། །ལུས་དང་འབྱུང་བ་རྣམ་པར་དག་པའི་དངོས ༑ ༑ ཟག་མེད་ཡེ་ཤེས་ཆེན་པོའི་སྤྱོད་ཡུལ་ཉིད། །སྣོད་ཀྱི་འཇིག་རྟེན་ཀུན་ནས་ཡོངས་སྦྱོང་བའི། །རྒྱལ་བའི་གཞལ་མེད་ཁང་ལ་ཕྱག་འཚལ་ལོ། །སྒོ་བརྒྱད་གནས་གྱུར་འཇིག་རྟེན་ཆོས་སྦྱོང་བའི། །དུར་ཁྲོད་ཆེན་པོ་བརྒྱད་ནི་ལེགས་གནས་ནས ༑ ༑ དཀྱིལ་འཁོར་མཆོད་དང་འབྱུང་པོ་ཡོངས་སྡུད་དང༌། །སྒྲུབ་པ་པོ་ལ་དངོས་གྲུབ་མཆོག་སྟེར་བ། །ཕྱོགས་བདག་ཞིང་སྐྱོང་གྲུབ་པ་རིག་འཛིན་དང༌། ། མཁའ་འགྲོ་མ་དང་ཀླུ་དབང་ལ་སོགས་པ། །སྡེ་བརྒྱད་བཙུན་མོ་སྲས་དང་གཡོག་བཅས་སོགས། །དུར་ཁྲོད་གནས་པ་རྣམས་ལ་ཕྱག་འཚལ་ལོ། །མི་རྟོག་ཡེ་ཤེས་རྡོ་རྗེའི་རང་བཞིན་ཅན། །མི་ཕྱེད་སྲིད་ཞིའི་ཕྱོགས་ལས་རྣམ་རྒྱལ་བ། །མི་གཡོ་བརྟན་པའི་རང་བཞིན་ཡེ་ཤེས་ཀྱི། །མེ་དཔུང་འབར་བ་སྲུང་བའི་འཁོར་ལོར་འདུད ༑ ༑ ཅེས་སོ་སོར་སྦྱར་ལ་བསྟོད་ནས་གསོལ་བ་གདབ་ལ། དེ་ནས་ཡོན་བདག་ཡོད་ན་ལག་པ་གཡས་པའི་མཐེ་བོ་ནས་བཟུང་ནས་ཡི་གེ་བདུན་པ་སྤེལ་ཚིག་དང་བཅས་པའི་དགང་བླུགས་བདུན་དབུལ་ལོ། །དེ་ནས་གཏོར་མ་དང་པོ་དཀྱིལ་འཁོར་གྱི་ལྷ་ཚོགས་ལ་ཕུལ་ནས། སླར་ཡང་མཆོད་ཅིང་བསྟོད་དེ། འདོད་པའི་དོན་ལ་གསོལ་བ་བཏབ་ལ། བཀྲ་ཤིས་ཀྱི་ཚིགས་སུ་བཅད་པ་བརྗོད་ནས། མ་འབྱོར་པ་དང་ཉམས་པ་དང༌།

།གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས ་བཟོད་ པར་མཛོད། །ཅེས་ལན་གསུམ་བཟོད་པར་གསོལ་ནས། ཡི་གེ་བརྒྱ་པ་བརྗོད་པའི་མཐར། རྡོ་རྗེ་བསྡམས་པ་ཕྱེ་བ་བཀྲོལ་ནས་སེ་གོལ་གཏོགས་ལ། ཨོཾ་ཧེ་རུ་ཀ་མུཿཞེས་གཤེགས་སུ་གསོལ་ཏེ། ཐལ་ ¡Ã བའི་ ( ¡¶ ཞ ¡· མོའི་ ) རྡུལ་ཅུང་ཟད་དཔྲལ་བ། མགྲིན་པ། སྙིང་ག་རྣམས་སུ་རེག་ནས། དམ་ཚིག་པ་བདག་ལ་བསྡུའོ། །འཇིག་རྟེན་ལས་འདས་པའི་མེ་ལྷ་མཆོད་པ་སྟེ་དངོས་གཞིའོ། །སྔོན་བཞིན་དུ། མེ་ལྷ་མཆོད་ནས་དེ་ཉིད་དང༌། ། ཕྱོགས་སྐྱོང་རྣམས་ལ་གཏོར་མ་དབུལ། །བཟོད་པར་གསོལ་ནས་གཤེགས་སུ་གསོལ ༑ ༑ སྨོན་ལམ་བཏབ་ཅིང་བདག་ཉིད་བསྲུང༌། །ལས་ཀྱི་རྗེས་བསྡུ་ཐལ་བ་རྣམས ༑ ༑ རྒྱ་མཚོར་འབབ་པའི་ཆུ་བོར་དོར། །ཞེས་སྨོས་ཏེ། མེ་འབར་བའི་དབུས་དེ་ཉིད་དུ་འཇིག་རྟེན་པའི་མེ་ལྷ་འཁོར་དང་བཅས་པ་སྔ་མ་བཞིན་གསལ་བཏབ་ནས ༑ མཆོད་ཅིང་བསྟོད་ལ་བསྲེག་རྫས་རྣམས་རྫོགས་པར་ཕུལ་ནས། ཡོན་གྱི་བདག་པོས་མཐེ་བོ་ནས་བཟུང་སྟེ། ལས ་དང་ འབྲེལ་ པའི་མེ་ལྷའི་རང་སྔགས་ཀྱིས་ དགང་བླུགས་བདུན་ཕུལ་ནས། མཁའ་འགྲོ་སྤྱི་གཏོར་ལྟར་བྱིན་གྱིས་བརླབས་པའི་གཏོར་མ་མེ་ལྷ་དང་ཕྱོགས་སྐྱོང་རྣམས་ཀྱི་རང་སྔགས་སྔོན་དུ་འགྲོ་བའི། ན་མཿ སརྦ་ཏ་ཐཱ་ག་ཏེ་བྷྱོ། ལ་སོགས་པ་བདུན་ནམ་གསུམ་གྱིས་ཕུལ་ཏེ། མཆོད་ཅིང་བསྟོད་ནས་བཟོད་པར་གསོལ་ལ། ཨོཾ་ཨགྣ་ཡེ་ཛ་ཧི་སྭ་ཨརྠཉྩཻ་ཝ་པ་ར་ཨརྠཉྩཻ། སཱ་དྷི་ཏྭཾ་གཙྪ་ཧ་བྱ་བྷུ་ཀ ཞེས་བརྗོད་དེ། སྤྱན་དྲངས་པའི་ཕྱག་རྒྱ་ཕྱིར་བསྐྱེད་ནས ༑ སེ་གོལ་བརྡབས་ལ་ཡེ་ཤེས་པ་གཤེགས་སུ་གསོལ་ཏེ། དམ་ཚིག་པ་སྔ་མ་ལྟར་བདག་ལ་བསྡུས་ནས། རྡོ་རྗེ་ཐལ་མོ་སྙིང་གར་སྦྱར་ཏེ། བསྔོ་བ་དང༌། སྨོན་ལམ་རྣམ་པར་དག་པ་བཏབ་ནས། གོ་ཆ་གསུམ་གྱིས་བདག་ཉིད་བསྲུངས་ལ་སླར་ཡང་ཡི་གེ་བརྒྱ་པ་བརྗོད་ནས། རྡོ་རྗེ་བསྡམས་པའི་ཕྱག་རྒྱ་ལས་གུང་མོ་གཉིས་བརྐྱང་པས་ཕུར་བུ་རྣམས་བཟུང་ནས། ཨོཾ་བཛྲ་ཀཱི་ལི་ཀཱི་ལི་ཞེས་བརྗོད་ཅིང་ཕྱུང་ལ།

མདའ་དང་ཚོན་སྐུད་ལ་སོགས་པ་རྣམས་བསྡུས་ཏེ་ཐལ་བ་དང༌། རྡུལ་ཚོན་དང༌། མཆོད་རྫས་དམན་མ་ ( ¡¶ ཞ ¡· པ་ ) མ་ལུས་པ་བསྡུས་པ་རིན་པོ་ཆེའི་སྣོད་དུ་བླུགས་ལ་རོལ་མོའི་སྒྲ་དང་བཅས་པས་རྒྱ་མཚོར་འབབ་པའི་ཆུ་བོར་དོར་བས་ཆུ་ལ་གནས་པའི་སེམས་ཅན་རྣམས་ཀྱི་དོན་དུ་འགྱུར་རོ། །དེ་ནས་དགའ་སྟོན་རྒྱ་ཆེན་པོ་ལ་ལོངས་སྤྱད་དོ། །ཚུལ་འདི་ཧེ་རུ་ཀ་དཔལ་གྱི། །སྔགས་ཀྱི་ནུས་པ་འབྱིན་པ་དང༌། །ཐུན་མོང་བ་དང་ཁྱད་པར་གྱི། །དངོས་གྲུབ་ཐོབ་བྱེད་མཆོག་ཏུ་གསུངས། །ཇི་སྐད་དུ་དཔལ་ཡང་དག་པར་སྦྱོར་བའི་རྒྱུད་ལས། ལྷ་ཡི་ཁ་ནི་མེ་རུ་གསུངས། །སྦྱིན་སྲེག་དེ་ཉིད་རྣམ་པར་གནས། །སྦྱིན་སྲེག་གིས་ནི་ལྷ་རྣམས་ཚིམས ༑ ༑ ཚིམས་ནས་དངོས་གྲུབ་རབ་ཏུ་སྩོལ། །གང་ཞིག་སྔགས་ཀྱི་ལྷག་ཆད་དག ༑ སྦྱིན་སྲེག་གིས་ནི་དེ་ཀུན་དགང༌། །སྐུ་གསུམ་མཆོག་ནི་རྩེ་ལས་སྐྱེས། །དེ་ཕྱིར་སྦྱིན་སྲེག་རབ་ཏུ་བསྔགས། །ཞེས་བྱ་བ་ལ་སོགས་པ་འབྱུང་བ་ལྟར་རོ། །མེ་འབྲུག་རྒྱལ་གྱི་ཟླ་བ་ཡ། །ཡར་གྱི་ངོ་ཡི་ཚེས་བཅུ་ལ། །ཧུ་ཆུ་ ( ¡¶ ཞ ¡·¡¶ ལུ ¡· ཅུ་ ) ཞེས་བྱའི་གྲོང་ཁྱེར་དུ། །ལེགས་པར་བྲིས་པ་འདི་རྫོགས་སོ།། །།རྒྱལ་བའི་གསུང་རབ་གཅེས་པའི་མཛོད་འཛིན་ ¡Ã ཡང་དག་ ( ¡¶ ཞ ¡· ཡན་ལག་ ) གྲུབ་བརྙེས་བླ་མ་བརྒྱུད་པ་ལས་འོངས་པའི། །དངོས་གྲུབ་འགུག་བྱེད་ལས་ཀྱི་མཆོག་རབ་སྦྱིན་སྲེག་ཆོ་གའི་རྣམ་གཞག་རིམ་པར་རབ་གསལ་བ། །ཆོས་ཀྱི་རྒྱལ་པོ་བཟང་པོའི་ཞབས་ཀྱི་ཞབས་རྡུལ་གུས་ལེན་འཕགས་པའི་མིང་དང་ལྡན་པ་ཡིས། །ལེགས་པར་བསྡེབས་ལས་བསོད་ནམས་མེ་འོད་རབ་ཏུ་འབར་བས་སྡུག་བསྔལ་བུད་ཤིང་བསྲེག་པར་ཤོག །སློབ་དཔོན་སྤྱོད་པའི་རྡོ་རྗེས་མཛད་པའི་རྗེས་སུ་འབྲང་ནས། འཁོར་ལོ་སྡོམ་པའི་སྦྱིན་སྲེག་གི་ལག་ཏུ་བླང་བའི་རིམ་པའི་སྡོམ་ཉི་ཤུ་བདུན་པ་ཞེས་བྱ་བ་སྦྱར་ནས། ལོ་བཅུ་དྲུག་ལོན་པའི་རྗེས་ལྕགས་མོ་ལུག་གི་ལོ། ཁྲའི་ཟླ་བ་ལ་ཆོས་འདི་ལ་དད་པ་དང་འདུན་པ་ཐོབ་པ་རང་གི་སློབ་མ་སྟོན་པ་ཤེས་རབ་ཅེས་བྱ་བས།

ཡང་ནས་ཡང་དུ་གསོལ་བ་བཏབ་ནས་དགེ་སློང་སྔགས་འཆང་བ་འཕགས་པ་ཞེས་བྱ་བ་དེ་ཉིད་ཀྱིས། ཅང་ ¡Ã ཏོའི་ ( ¡¶ ཞ ¡· རྡོའི་ ) ཕོ་བྲང་ཆེན་པོར་སྦྱར་བ་འདི་ཡོངས་སུ་རྫོགས་སོ།། །། ༄༅། ། ¡Ã དྲིལ་བུ་ ( ¡¶ ཞ ¡· དཔལ་འཁོར་ལོ་བདེ་མཆོག་ ) ལུས་དཀྱིལ་ ¡Ã གྱི་སྒྲུབ་ཐབས་ ( ¡¶ ཞ ¡· - གྱི་སྒྲུབ་ཐབས་ ) བཞུགས། ། ༄༅། །དཔལ་འཁོར་ལོ་བདེ་མཆོག་གི་ལུས་ཀྱི་དཀྱིལ་འཁོར་གྱི་སྒྲུབ་པའི་ཐབས་ཞེས་བྱ་བ། བླ་མ་དང་དཔལ་ཧེ་རུ་ཀ་ལ་ཕྱག་འཚལ་ལོ། །སྒྲུབ་པའི་ཐབས་ཀྱིས་བསྒྲུབ་བྱ་བ། །བསྒྲུབ་ཕྱིར་གྲུབ་པ་མཆོག་གྱུར་པར། །བཏུད་དེ་རང་བཞིན་གྱིས་གྲུབ་པའི། །དཀྱིལ་འཁོར་གྲུབ་པའི་རིམ་པ་བཤད། །དེ་ལ་འཁོར་ལོ་བདེ་མཆོག་གི་ཕྱི་དང་ལུས་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང༌། དམ་ཚིག་དང་ལྡན་པ་ལུང་དང་མན་ངག་མནོས་པའི་རྣལ་འབྱོར་པས། ལམ་ཉམས་སུ་བླང་བའི་ཚུལ་ནི། ནུབ་མོ་ཆོས་ཐམས་ཅད་བསམ་གྱིས་མི་ཁྱབ་པའི་ངང་ལ་ཉལ། ཐོ་རངས་ནམ་མཁའ་ནས་ཌ་མ་རུའི་སྒྲ་ཡི་གེ་བདུན་པའི་སྔགས་སུ་གྲགས་པས་ གཉིད་བསླངས་ནས་ཧེ་རུ་ཀའི་སྐུར་ལངས་ལ། སྣོད་བཅུད་ཐམས་ཅད་ཀྱང་རྟེན་དང་བརྟེན་པའི་དཀྱིལ་འཁོར་དུ་བལྟའོ། །སྤྲོ་ན་དབང་གི་སྐབས་ལྟར་ཁྲུས་བྱ། དེ་ནས་ ¡Ã གནས་དབེན་པར་ ( ¡¶ ཞ ¡· སྟན་བདེ་བ་ ) འདུག་ལ། སྐྱབས་སུ་སོང་ནས། སེམས་ཅན་ཐས་ཅད་ཀྱི་དོན་དུ་སངས་རྒྱས་ཐོབ་པར་བྱ་བའི་ཕྱིར་ཧེ་རུ་ཀ་བསྒོམ་སྙམ་དུ་བྱང་ཆུབ་ཀྱི་སེམས་བསྒོམས་ནས། བདུད་རྩིའི་རི་ལུ་མྱངས་ལ། རང་སྐད་ཅིག་གིས་བདེ་མཆོག་ཏུ་བསྒོམ་པ་ལུས་ལྷར་བསྐྱེད་པ་སྐུའི་དགའ་བའོ། ། ( ¡¶ ཞ ¡· + ངག་ཏུ་ ) ཤྲཱི་ཧེ་རུ་ཀ་ཨ་ཧཾ་ཞེས་བརྗོད་ནས། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་ནི་ཚོགས་དང་བྲལ་བ་སྟེ། །ཀ་ནི་གང་དུའང་མི་གནས་པའོ ༑ ༑ དོན་དེ་དང་ལྡན་པ་ནི་བདག་ཉིད་དོ་ཞེས་དྲན་པ་ནི་ངག་སྔགས་སུ་བྱིན་གྱིས་བརླབས་པ་གསུང་གི་དགའ་བའོ། །སྙིང་གི་ནང་དུ་ཨ་རྣམ་པར་མི་རྟོག་པའི་ཡེ་ཤེས་དེ་ལས་བྱུང་བའི་ཟླ་བ་དག་པ་འཇིག་རྟེན་པའི་ཡེ་ཤེས་ཀྱི་ངོ་བོའི་སྟེང་དུ།

ཧཱུྃ་བསམས་པའི་ཞབས་ཀྱུ་བྱ་བ་གྲུབ་པ། ཁོག་པ་སོ་སོར་རྟོག་པ། མགོ་བོ་མཉམ་པ་ཉིད། ཟླ་ཚེས་མེ་ལོང་ལྟ་བུ། ཐིག་ལེ་ཆོས་ཀྱི་དབྱིངས་ཀྱི་ཡེ་ཤེས་སུ་བསྒོམ་པ་ནི་སེམས་ཡེ་ཤེས་སུ་བྱིན་གྱིས་བརླབས་པ་ཐུགས་ཀྱི་དགའ་བའོ། །དེ་ལས་འོད་འཕྲོས་པས་རང་གི་སྡིག་པ་ཐམས་ཅད་དག བ་སྤུའི་བུ་ག་ནས་ ( ¡¶ ཞ ¡· + འོད་ ) འཕྲོས་པས་རང་བཞིན་གྱི་གནས་ནས་འཁོར་ལོ་བདེ་མཆོག་གི་དཀྱིལ་འཁོར་གྱི་གཙོ་བོའི་ ( ¡¶ ཞ ¡· + སྐུ་ ) ལུས་ལ་ལྷ་དྲུག་ཅུ་རྩ་གཉིས་གནས་པའི་སྤྱི་བོར་བླ་མ་བཞུགས་པ་སྤྱན་དྲངས་ཏེ། ན་མོ་གུ་རུ་བྷྱཿས་བླ་མ་དང༌། ན་མཿཤྲཱི་ཙ་ཀྲ་སམྦ་ར་མཎྜ་ལེ་བྷྱཿས་དཀྱིལ་འཁོར་ལ་ཕྱག་འཚལ་ནས། ལྷ་རྫས་ཀྱི་མཆོད་པ་དཔག་ཏུ་མེད་པ་སོ་སོས་མཆོད་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་ཤྲཱི་ཙ་ཀྲ་སམྦ་ར་མཎྜ་ལ་ཙ་ཀྲ་སརྦ་བཱི་ར་ཡོ་གི་ནཱི་ཞེས་ཐམས་ཅད་སྦྱར་ལ། ཨརྒྷཾ་པྲ་ཏཱིཙྪ་ ( ¡¶ ཞ ¡· + ཡེ་ ) སྭཱ་ཧཱས་མཆོད་ཡོན། པཱ་དྱཾ་པྲ་ཏཱིཙྪ་ ( ¡¶ ཞ ¡· + ཡེ་ ) སྭཱ་ཧཱས་ཞབས་བསིལ། བཛྲ་པུཥྤེ་ཨཱཿཧཱུྃ་གིས་མེ་ཏོག བཛྲ་དྷཱུཔྤེ་ཨཱཿཧཱུྃ་གིས་བདུག་སྤོས། བཛྲ་ཨཱཿལོ་ཀེ་ཨཱཿཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི། བཛྲ་ནི་ཝི་དྱེ་ཨཱཿཧཱུྃ་གིས་ཞལ་ཟས། བཛྲ་ཤབྡ་ཨཱཿཧཱུྃ་གིས་རོལ་མོ་ཕུལ་བ་ནི་ཕྱིའི་མཆོད་པའོ། །དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བྱས་ལ། ན་མོ་ཆོས་ཀྱི་དབྱིངས་ཀྱི་བྱིན་རླབས་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་རླབས་དང་ ༑ གསང་སྔགས་དང༌། ཕྱག་རྒྱའི་མཐུ་དང༌། བདག་གི་མོས་པ་དང༌། ཏིང་ངེ་འཛིན་དང༌། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང༌། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ།

སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཅེས་བརྗོད་ནས་སེ་གོལ་བརྡབ་བོ། །ཡང་སྙིང་གར་ཐལ་མོ་སྦྱར་ལ། ཨོཾ་སརྦ་བིད། པུ་ར་པུ་ར། སུ་ར་སུ་ར། ཨཱ་བརྟ་ཨཱ་བརྟ་ཧོ། ན་མསྶ་མནྟ་བུདྡྷཱ་ནཱཾ། ཨ་བྷི་སྨ་ར་ཡེ། སྥ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཀཱ་ཤ་ས་མནྟ་མཱཾ། སརྦ་ཏ་ཐཱ་ག་ཏ་པ་རི་ཤོ་དྷ་ལེ། མཎྜ་ལེ། མ་མ་པྲ་ཎི་དྷི། པུཎྱ་ཛྙཱ་ན་བ་ལེ་ན། སརྦ་ཏ་ཐཱ་ག་ཏ་བ་ལེ་ན། བནྡྷ་སྭ་སྠཱ་ན་བ་ལེ་ན་ཙ་ཡེ་སྭཱ་ཧཱ། ཞེས་བརྗོད་ནས་ཡང་སེ་གོལ་བརྡབས་ནས་ཡིད་ཀྱི་མཆོད་པས་མཆོད་ནས། བླ་མ་དང་དཀྱིལ་འཁོར་ ( ¡¶ ཞ ¡· + གཙོ་བོ་ ) ལ་གུས་པའི་ཡིད་དྲག་ཏུ་བྱས་པས་བླ་མ་དང་དཀྱིལ་འཁོར་དེ་དག་རང་གི་ལུས་ལ་ཐིམ་པའི་རྐྱེན་གྱིས། རང་གི་ལུས་ཅིག་ཅར་དཀྱིལ་འཁོར་དུ་གྱུར་པར་དམིགས་ནས་རིམ་གྱིས་གསལ་གདབ་སྟེ། སྤྱི་ བོ་སྣ་ཚོགས་ རྡོ་རྗེ། རྐང་མཐིལ་རྡོ་རྗེའི་ས་གཞི། རྩིབ་ལོགས་རྡོ་རྗེའི་ར་བ། པགས་པ་རྡོ་རྗེའི་གུར་དང་བླ་རེ། བ་སྤུ་མདའི་དྲ་བ། སྐྲ་སེན་ཡེ་ཤེས་ཀྱི་མེ་འབར་བའི་སྲུང་འཁོར་དང༌། རྐང་མཐིལ་རླུང་ ༑ སུམ་མདོ་མེ། ལྟོ་བ་ཆུ། སྙིང་ག་ས། སྒལ་ཚིགས་རི་རབ། མགོ་བོ་རི་རབ་གྱི་སྟོད་ཀྱི་ཆ། ལུས་འདོམ་གང་གྲུ་བཞི། གཞལ་ཡས་ཁང་གྲུ་བཞི། སྙིང་ག་ནས་འབྱུང་བ་བཞིའི་རླུང་རྒྱུ་བ་སྒོ་བཞི། མིག་ལ་སོགས་པ་གཞལ་ཡས་ཁང་གི་རྒྱན། རྐང་རྣམས་ཀ་བའི་ཚོགས་ཏེ་རྟེན་གྱི་དཀྱིལ་འཁོར་དང༌། སྙིང་ག་ཆོས་ཀྱི་འཁོར་ལོའི་ལྟེ་བའི་ཧཱུྃ་དང༌། ཕྱིའི་ཧེ་རུ་ཀ་ཅིག་ཅར་གསལ་གདབ་སྟེ་པདྨ་དང༌། ཉི་མའི་སྟེང་དུ་ ( ¡¶ ཞ ¡· + དཔལ་ ) འཁོར་ལོ་བདེ་མཆོག ཞབས་གཡས་བརྐྱང་པས་དུས་མཚན་དམར་མོའི་ནུ་མའི་སྟེང་ ¡Ã དང་ ( ¡¶ ཞ ¡· ནས་མནན་པ ) ། གཡོན་བསྐུམ་པས་འཇིག་བྱེད་ནག་པོའི་མགོ་བལྟབས་ནས་མནན་པ། ཞལ་བཞི་ཕྱག་བཅུ་གཉིས་པ། རྩ་བའི་ཞལ་སྔོ། གཡོན་ལྗང༌། རྒྱབ་དམར། གཡས་སེར། ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང༌།

ཞལ་རྣམ ་པར་འགྱུར་ བ། མཆེ་བ་གཙིགས་པ། ཕྱག་དང་པོ་གཉིས་ཀྱི་རྡོ་རྗེ་དྲིལ་བུ་འཛིན་པས་ཡུམ་ལ་འཁྱུད་ཅིང༌། ( ¡¶ ཞ ¡· + དེའི་ ) འོག་མ་གཉིས་ཀྱིས་གླང་པོ་ཆེའི་ཀོ་རློན་གོས་སུ་གྱོན་པ། གཡས་ཀྱི་གསུམ་པ་ཌ་མ་རུ། བཞི་པས་དགྲ་སྟ། ལྔ་པས་གྲི་གུག དྲུག་པས་མདུང་རྩེ་གསུམ་པ། གཡོན་གྱི་གསུམ་པས་རྡོ་རྗེས་མཚན་པའི་ཁ་ཊྭཱཾ་ག བཞི་པས་ཁྲག་གིས་གང་བའི་ཐོད་པ། ལྔ་པས་རྡོ་རྗེའི་ཞགས་པ། དྲུག་པས་ཚངས་པའི་མགོ་བོ་གདོང་བཞི་པ་བསྣམས་པ ༑ རལ་པའི་ཐོར་ཚུགས་ ( ¡¶ ཞ ¡· + སྤྱི་བོར་ ) བཅིངས་པའི་རྩེར་ཡིད་བཞིན་གྱི་ནོར་བུ་རིན་པོ་ཆེ་དང༌། གཡོན་ན་ཚེས་གཅིག་གི་ཟླ་བ་དང༌། མཚོག་མའི་སྟེང་དུ་སྣ་ཚོགས་རྡོ་རྗེ་མཚན་པ། མི་མགོ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་ཅན། འཁོར་ལོ། རྣ་ཆ། མགུལ་རྒྱན། གདུ་བུ། སྐ་རགས། ཐལ་ཆེན་གྱི་རྒྱ་སྟེ་རུས་པའི་རྒྱན་དྲུག་གིས་བརྒྱན་ཅིང༌། སྟག་གི་ལྤགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། །དགོད་པ་དྲག་ཤུལ་འཇིགས་སུ་རུང༌། །སྙིང་རྗེ་རྔམ་དང་ཞི་བ་སྟེ། །གར་དགུའི་རོ་དང་ལྡན་པའོ། །དེའི་པང་ན་ཡུམ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་མ། གཡོན་པས་ཐོད་པ་ཁྲག་གིས་གང་བ་འཛིན་པས་ཡབ་ལ་འཁྱུད་ཅིང༌། གཡས་རྡོ་རྗེས་མཚན་པའི་གྲི་གུག་དང་བཅས་པའི་སྡིགས་མཛུབ་ཀྱིས་ཕྱོགས་བཅུར ་བསྡིགས་ པ། སྤྱན་གསུམ་པ། གཅེར་བུ་སྐྲ་གྲོལ་བ། མི་མགོ་སྐམ་པོ་ལྔའི་དབུ་རྒྱན་དང༌། སྐམ་པོ་ལྔ་བཅུའི་དོ་ཤལ་ཅན ༑ རུས་པའི་རྒྱན་ལྔས་བརྒྱན་ཅིང༌། བྱིན་པ་གཉིས་ཀྱིས་བཅོམ་ལྡན་འདས་ལ་འཁྲིལ་བའོ། །སྣང་བ་དང་ཐབས་དང་ལྷག་མཐོང་དང་སྙིང་རྗེ་ཆེན་པོའི་ངོ་བོ་ནི་ཡབ་ཡིན་ལ། སྟོང་པ་དང་ཤེས་རབ་དང་ཞི་གནས་དང་བདེ་བ་ཆེན་པོའི་ངོ་བོ་ནི་ཡུམ་ཡིན་ཞིང༌། ཟུང་དུ་འཇུག་པའི་ཕྱིར་ཀུན་ཏུ་ཁ་སྦྱོར་བ། ཡེ་ཤེས་ཀྱི་མེ་ ¡Ã རབ་ཏུ་ ( ¡¶ ཞ ¡· - རབ་ཏུ་ ) འབར་བའི་དབུས་ན་བཞུགས་པར་བསམ་མོ། །སྙིང་གའི་ཕྱོགས་བཞིར་གཡོན་སྐོར་གྱིས་ལཾ་མཾ་པཾ་ཏཱཾ་གནས་པ་རིམ་པ་བཞིན་མཁའ་འགྲོ་མ་སྔོན་མོ།

ལཱ་མཱ་ལྗང་གུ། ཁཎྜ་རོ་ཧཱ་དམར་པོ། གཟུགས་ཅན་མ་སེར་མོ་རྣམས་ཕྱག་གཡས་གྲི་གུག་དང༌། གཡོན་ཐོད་པ་ཁྲག་གིས་གང་བ་དང༌། གྲུ་མོ་ན་ཁ་ཊྭཱཾ་ག་འཛིན་པ། གཡས་བརྐྱང་བས་གནས་པ་དང༌། མཚམས་རྣམས་ན་བདུད་རྩི་འབབ་པའི་རྩ་རྣམས་བུམ་པ་ལ་གནས་པའི་ཐོད་པ་བདུད་རྩིས་གང་བར་གྱུར་པ་ནི་བདེ་བ་ཆེན་པོའི་འཁོར་ལོའོ། །སྤྱི་བོ་ལ་སོགས་པའི་གནས་རྣམས་སུ། པུ་ཛཱ་ཨཽ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སཽ་སུ་ན་སི་མ་ཀུ། ཁམས་དང་བཅས་པ་རྣམས་དཔའ་བོ་དང་དཔའ་མོ་རྣམས་སུ་གྱུར་པ་ནི། སྤྱི་བོ་པུལླཱི་ར་མཱ་ལ་ཡར་ཁཎྜ་ཀ་པཱ་ལི་དང་རབ་ཏུ་གཏུམ་མོའོ། །སྤྱི་གཙུག་ཛཱ་ལནྡྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ། རྣ་བ་གཡས་པ་ཨཽ་ཌྱན་དུ་ཀཾ་ཀཱ་ལ་དང་འོད་དང་ལྡན་མ། ལྟག་པ་ཨརྦུ་དར་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས། རྣ་བ་གཡོན་པ་གོ་དཱ་ཝ་རཱིར་སཱུ་ར་ཝཻ་རི་དང་བརྟན་པའི་བློ་ཅན་མ། སྨིན་མའི་དབུས་རཱ་མེ་ཤྭ་རིར་འོད་དཔག་མེད་དང་མིའུ་ཐུང་མ། མིག་གཉིས་དེ་ཝཱི་ཀོ་ཊར་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་རྣམས་ཐུགས་ཀྱི་འཁོར་ལོ་

( ¡¶ ཞ ¡· + ཁ་དོག་སྔོན་མོ་ ) ནམ་མཁའ་ལ་སྤྱོད་པའོ། །མཆན་ཁུང་གཉིས་ཀཱ་མ་རཱུ་པར་ཨངྒུ་རི་དང་ཨེ་ར་བ་ཏི། ནུ་མ་གཉིས་ཨོ་ཏྲེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང༌། ལྟེ་བ་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང༌། ཁ་ཀ་ལིངྐར་རབ་ཏུ་བཟང་པོ་དང་ཤྱཱ་མ་དེ་ཝཱི། མགྲིན་པ་ལཾ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡོ། སྙིང་ཀཱཉྩིར་འཇིགས་བྱེད་ཆེན་པོ་རྟ་རྣ་མ། འདོམ་བར་ཧི་མ་ལ་ཡར་མིག་མི་བཟང་དང་ཁ་གཱ་ན་ན་སྟེ་ཉེ་བའི་ཚནྡོ་རྣམས་གསུང་གི་འཁོར་ལོ་ཁ་དོག་དམར་པོ་ས་ལ་སྤྱོད་པའོ ༑ ༑ མཚན་མ་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལཾ་གྲྀ་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧཱ་སྟེ་འདུ་བ། བརླ་གཉིས་སཽ་རཱཥྟར་རྟ་མགྲིན་དང་ཤཽཎྜི་ནཱི། བྱིན་པ་གཉིས་སཽ་ཝརྞྞ་དྭཱི་པར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བ། སོར་མོ་བཅུ་དྲུག་ན་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། བོལ་གོང་གཉིས་སིནྡྷུར་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད། མཐེ་བོ་བཞི་མ་རོར་རྣམ་པར་སྣང་མཛད་དང་འཁོར་ལོས་སྒྱུར་མ། པུས་མོ་གཉིས་ཀུ་ལུ་ཏཱར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་རྣམས་སྐུའི་འཁོར་ལོ་ཁ་དོག་དཀར་པོ་ས་འོག་ན་ སྤྱོད་པའི་ཚུལ་གྱིས་བཞུགས་པའོ། །ཐམས་ཅད་ཀྱང་ཞལ་གཅིག་ཕྱག་གཉིས་པ། དཔའ་བོ་རྣམས་རྡོ་རྗེ་དྲིལ་བུ་འཛིན་པས་ཡུམ་ལ་འཁྱུད་པ། རྒྱན་དང་ཆ་ལུགས་གཙོ་བོ་དང་འདྲའོ། ། ¡Ã རྣལ་འབྱོར་མ་ ( ¡¶ ཞ ¡· དཔའ་མོ་ ) རྣམས་གྲི་གུག་དང་ཐོད་པ་འཛིན་པ། རྒྱན་དང་ཆ་ལུགས་རྡོ་རྗེ་ཕག་མོ་ལྟ་བུའོ། །སྙིང་གའི་ཕྱི་སྐོར་གྱི་འདབ་མ་བརྒྱད་ལ་ཧཱུྃ་རིང་པོ་བརྒྱད་གནས་པ་སྒོ་མཚམས་མ་རྣམས་སུ་གྱུར་པ་ནི། ཤར་དུ་ཁྭ་གདོང་མ་སྔོན་མོ།

བྱང་དུ་འུག་གདོང་མ་ལྗང་གུ། ནུབ་དུ་ཁྱི་གདོང་མ་དམར་མོ ༑ ལྷོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་རོ་བའི་གདན་ལ་དྲག་པོའི་ཚུལ་གྱིས་བཞུགས་པ། གཞན་ཕྱག་མཚན་དང་ཆ་ལུགས་སྙིང་པོའི་རྣལ་འབྱོར་མ་ལྟ་བུའོ ༑ ༑ ལྷ་ཐམས་ཅད་གཅེར་བུ་སྤྱན་གསུམ་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ་སྟེ། སོར་མོ་ལ་སོགས་པའི་གནས་ཀྱི་དབྱེ་བས་མང་པོར་སྣང་ཡང༌། ངོ་བོའི་སྒོ་ནས་ལྷ་དྲུག་ཅུ་རྩ་གཉིས་དང༌། ལྷའི་གནས་སུམ་ཅུ་སོ་བདུན་ཉིད་དོ། ། དེ་ནས་བདག་གི་བློ་ལ་སྣང་བའི་ལྷ་སུམ་ཅུ་སོ་བདུན་པོ་འདི་དག་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་གྱི་ངོ་བོར་རྣམ་པར་དག་ལ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་ལྷ་སུམ་ཅུ་སོ་བདུན་གྱི་ངོ་བོར་རྣམ་པར་དག་གོ ། ཞེས་དག་པ་དྲན་པར་བྱའོ། །དེ་ནས་ཨོཾ་ཨཱཿཧཱུྃ་སརྦ་བཱི་ར་ཡོ་གི་ནི་ཀཱ་ཡ་ཝཱཀྩིཏྟ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཞེས་བརྗོད་པས་བདག་གིས་བསྒོམས་པའི་དཀྱིལ་འཁོར་གྱི་ལྷ་རྣམས་དང༌། འཛམ་བུ་གླིང་ན་བཞུགས་པའི་སྤྲུལ་སྐུ་རྣམས་དང༌། འོག་མིན་ན་བཞུགས་པའི་ལོངས་སྐུ་རྣམ་དབྱེར་མེད་པར་གྱུར་ནས། གཉིས་སུ་མེད་པ་རྡོ་རྗེའི་རང་བཞིན་བདག་ཡིན་སྙམ་དུ་དྲན་པ་ལན་གསུམ་བྱས་ལ། ཨོཾ་བཛྲ་ཤུདྡྷཿསརྦ་དྷརྨཱ་བཛྲ་ཤུད་དྷོ྅་ཧཾ། ཞེས་བརྗོད་པས་སྐུ་གསུང་ཐུགས་རྡོ་རྗེའི་རང་བཞིན་ ( ¡¶ ཞ ¡· + དུ་རྣམ་པར་དག་པ་ ) བདག་ཡིན་སྙམ་དུ་བསམ་མོ། །དེ་ནས་གནས་རྣམས་སུ་ཟླ་བའི་གདན་ལ། སྙིང་གར་ཨོཾ་ཧ་རྡོ་རྗེ་སེམས་དཔའ་དཀར་པོ། མགོ་བོར་ན་མ་ཧི་རྣམ་པར་སྣང་མཛད་སེར་པོ། སྤྱི་གཙུག་ཏུ་སྭ་ཧཱ་ཧུ་པདྨ་གར་གྱི་དབང་ཕྱུག་དམར་པོ། ཕྲག་པ་གཉིས་པ་ལ་བཽ་ཥ་ཊ་ཧེ་དཔལ་ཧེ་རུ་ཀ་ནག་པོ།

མིག་གཉིས་སུ་ཧཱུྃ་ ( ¡¶ ཞ ¡· ཥཱུཾ ) ཧཱུྃ་ཧོ་རྡོ་རྗེ་ཉི་མ་དམར་སེར། ཡན་ལག་རྣམས་ལ་ཕཊ་ཧཾ་རྟ་མཆོག་ལྗང་གུ་སྟེ་དཔའ་བོའི་གོ་ཆ་དང་ལྟེ་བར་ཨོཾ་བཾ་རྡོ་རྗེ་ཕག་མོ་དམར་མོ། སྙིང་གར་ཧཾ་ཡོཾ་གཤིན་རྗེ་མ་སྔོན་མོ། ཁར་ཧྲིཾ་མཾ་རྨོངས་བྱེད་མ་དཀར་མོ། མགོ་བོ་ལ་ཧྲེཾ་ཧྲིཾ་སྐྱོད་བྱེད་མ་སེར་མོ། སྤྱི་གཙུག་ཏུ་ཧཱུྃ་ཧཱུྃ་སྐྲག་བྱེད་མ་ལྗང་གུ། ཡན་ལག་རྣམས་ལ་ཕཊ་ཕཊ་ཙཎྜཱི་ཀ་དུད་ཀ་སྟེ་དཔའ་མོའི་གོ་ཆ་བཀོད་ལ། ཡབ་ཀྱི་གནས་སུ་ཡུམ་དང༌། ཡུམ་གྱི་གནས་སུ་ཡབ་གཉིས་སུ་མེད་པར་བསམས་ཏེ། ཡི་གེའི་རྣམ་པ་ཉིད་ལྷའི་ངོ་བོར་བསྒོམ་པ་ནི་གོ་ཆ་དགོད་པའོ། །དེ་ནས་འབར་བའི་ཕྱག་རྒྱ་དཔྲལ་བའི་དབྱེས་སུ་བསྐོར་ཞིང་ཕཻཾ་ཞེས་བརྗོད་ནས་སྙིང་གའི་ཧཱུྃ་ལས་འོད་འཕྲོས་པས། རང་བཞིན་གྱིས་གྲུབ་པའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་མདུན་དུ་སྤྱན་དྲངས་ལ་སྔ་མ་ལྟར་མཆོད་ནས། ཛཿཧཱུྃ་བཾ་ཧོཿཞེས་བརྗོད་པས་རང་ལ་བསྟིམ་ནས། ཨོཾ་ཡོ་ག་ཤུདྡྷཿསརྦ་དྷརྨཱ་ཡོ་ག་ཤུད་དྷོ྅ཧཾ། ཞེས་བརྗོད་པས་གཉིས་སུ་མེད་པར་གྱུར་པར་བསམ་པ་ནི ༑ ཡེ་ཤེས་ ¡Ã པ་ ( ¡¶ ཞ ¡· སེམས་དཔའ་ ) གཞུག་པའོ། །ཡང་སྔར་བཞིན་དབང་གི་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའ་དང་ ༑ ཁྲོ་བོ་དང༌། ཁྲོ་མོ་དང༌། མཆོད་པའི་ལྷ་མོའི་ཚོགས་དཔག་ཏུ་མེད་པས་བསྐོར་བ་སྤྱན་དྲངས་པ་ལ་སྔ་མ་བཞིན་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས ༑ ལྷ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ།། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་གསུང་ཞིང་ ( ¡¶ ཞ ¡· + བུམ་པའི་ཆུས་ ) དབང་བསྐུར་ནས་བཀྲ་ཤིས་ཀྱི་གླུ་དང༌། བགེགས་སྐྲོད་པ་དང༌། མཆོད་པ་མཛད་པས་ཡེ་ཤེས་ཀྱི་ཆུས་ལུས་ཐམས་ཅད་གང༌།

དྲི་མ་ཐམས་ཅད་དག ཆུའི་ལྷག་མ་སྤྱི་བོར་ལུད་པས་གཙོ་བོ་ཡབ་ཡུམ་ལ་རྡོ་རྗེ་སེམས་དཔའ། སྙིང་པོའི་རྣལ་འབྱོར་མ་རྣམས་ལ་རིན་ཆེན་འབྱུང་ལྡན། ཐུགས་ཀྱི་འཁོར་ལོ་ལ་མི་བསྐྱོད་པ། གསུང་གི་འཁོར་ལོ་ལ་འོད་དཔག་མེད། སྐུ་ཡི་འཁོར་ལོ་ལ་རྣམ་པར་སྣང་མཛད། དམ་ཚིག་གི་འཁོར་ལོ་ལ་དོན ་ཡོད་གྲུབ་ པས་དབུར་བརྒྱན་པར་བསམ་མོ། །བདག་ཉིད་སངས་རྒྱས་སུ་བསྐྱེད་པའོ། །དེ་ནས་རང་གི་སྙིང་ག་ནས་སྤྲུལ་པའི་མཆོད་ཡོན་ལ་སོགས་པ་ཕྱིའི་མཆོད་པས་སྔ་མ་བཞིན་དུ་མཆོད་ནས། ནང་མཆོད་གཏོར་མ་ལྟར་བྱིན་གྱིས་བརླབས་ནས། ལྷ་རྣམས་ཀྱི་ཞལ་ནས་འོད་ཀྱི་སྦུ་གུ་བྱུང་བས་གསོལ་ནས་ཚིམ་པར་བསམས་ལ། དངོས་སུ་མྱངས་ལ་ལྷ་ཐམས་ཅད་ཀྱིས། ཨོཾ་ཧྲཱི་ཧ་ཧ་ཧཱུྃ་ཧཱུྃ་ཕཊ། ཅེས་བརྗོད་པར་བསམ་ཞིང་རྣམ་ལྔ་འདོད་པས་བསྐོར་བའི་ཕྱག་རྒྱ་བྱ་བ་ནི་ནང་བདུད་རྩིའི་མཆོད་པའོ། །དེ་ནས་ལྷ་ཐམས་ཅད་སྙོམས་པར་ཞུགས་པས་ཟག་པ་མེད་པའི་བདེ་བས་མཉེས་པར་བསམ་ཞིང་འཁྱུད་པའི་ཕྱག་རྒྱ་བྱས་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཏ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཞེས་བརྗོད་པ་ནི་བདེ་བས་མཉེས་པའི་མཆོད་པའོ། །དེ་ནས་ཡིད་ལས་བྱུང་བའི་མཆོད་པས་སྔ་མ་བཞིན་མཆོད་ནས། ཨོཾ་ན་མོ་བྷ་ག་ཝ་ཏེ་བཱི་རེ་ཤཱ་ཡ་ཧཱུྃ་ཧཱུྃ་ཕཊ། ཨོཾ་མ་ཧཱ་ཀལྤཱགྣི་སཾ་ནི་བྷཱ་ཡ་ཧཱུྃ་ཧཱུྃ་ཕཊ། ཨོཾ་ཛ་ཊཱ་མ་ཀུ་ཊོངྐ་ཊཱ་ཡ་ཧཱུྃ་ཧཱུྃ་ཕཊ། ཨོཾ་དཾཥྟྲཱ་ཀ་རཱ་ལོ་གྲ་བྷི་ཥ་ཎ་མུ་ཀཱ་ཡ་ཧཱུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་རཱ་ཡ་ཧཱུྃ་ཧཱུྃ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤཱུ་ལ་ཁ་ཊྭཱཾ་ག་དྷཱ་རི་ཎེ་ཧཱུྃ་ཧཱུྃ་ཕཊ། ཨོཾ་བྱཱ་གྷྲཱ་ཛི་ནཱམྦ་ར་དྷ་རཱ་ཡ་ཧཱུྃ་ཧཱུྃ་ཕཊ། ཨོཾ་མ་ཧཱ་དྷཱུམྦྲཱནྡྷ་ཀཱ་ར་ཝ་པུ་ཁཱ་ཡ་ཧཱུྃ་ཧཱུྃ་ཕཊ། ཅེས་ཡབ་ཀྱི་རྐང་པ་བརྒྱད་པ་དང༌། ཨོཾ་ན་མོ་བྷ་ག་ཝ་ཏི་བཛྲ་བཱ་ར་ཧཱི་བཾ་ཧཱུྃ་ཧཱུྃ་ཕཊ། ཨོཾ་ན་མཿཨཱརྻ་ཨ་པ་རཱ་ཛི་ཏེ་ཏྲཻ་ལོ་ཀྱ་མཱ་ཏེ་མ་ཧཱ་བི་དྱེ་ཤྭ་རི་ཧཱུྃ་ཧཱུྃ་ཕཊ།

ཨོཾ་ན་མཿསརྦ་བྷུ་ཏ་བྷ་ཡཱ་བ་ཧེ་མ་ཧཱ་བཛྲེ་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ནེ་ཨ་ཛི་ཏེ་ཨ་པ་རཱ་ཛི་ཏེ་བ་ཤྱ་ཀ་རི་ནེ་ཏྲ་བྷྲ་མ་ཎི་ཧཱུྃ་ཧཱུྃ་ཕཊ། ཨོཾ་ན་མཿཤོ་ཥ་ཎི་རོ་ཥ་ཎི་ཀྲོ་དྷེ་ཀ་རཱ་ལི་ནི་ཧཱུྃ་ཧཱུྃ་ཕཊ། ཨོཾ་ན་མཿཏྲཱ་ས་ནི་མཱ་ར་ཎི་པྲ་བྷེ་ད་ནི། པ་རཱ་ཛ་ཡེ་ཧཱུྃ་ཧཱུྃཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་བ་ར་ཧཱི་མ་ཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧཱུྃ་ཧཱུྃ་ཕཊ། ཅེས་ཡུམ་གྱི་རྐང་པ་བརྒྱད་པས་བསྟོད་པ་ནི་མཆོད་པའོ། །དེ་ནས་ལྷའི་སྐུ་སྣང་ལ་རང་བཞིན་མེད་པ་ལ་ཡིད་གཏད་དེ་སེམས་མཉམ་པར་བཞག་གོ །བསྐྱེད་པའི་རིམ་པའོ། །དེ་ནས། རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ ༑ ༑ དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་འགྱུར། །ཞེས་འབྱུང་བས ༑ བསམ་གཏན་གྱི་འདུག་སྟངས་ཀྱིས་གནས་ནས། སྙིང་གར་ཟླ་བའི་དཀྱིལ་འཁོར་སྲན་མ་བཀས་པ་ཙམ་གྱི་སྟེང་དུ་བྱང་ཆུབ་ཀྱི་སེམས་ཀྱི་ཐིག་ལེ་ཡུངས་འབྲུ་ཙམ་བསམས་པ་ལ་ཡིད་གཏད་དེ་རླུང་ཁ་སྦྱོར་བྱས་པས་ཏིང་ངེ་འཛིན་སྐྱེ་བར་འགྱུར་རོ། ། རྫོགས་པའི་རིམ་ པ་སྟེ་མཉམ་པར་བཞག་པའི་རྣལ་འབྱོར་རོ། །སྔགས་ཟློ་བའི་ཚེ་ལྷ་རྣམས་གསལ་བཏབ་ནས་ལྷ་ཁ་སྦྱོར་རྣམས་ཀྱི་ཐུགས་ཀའི་ས་བོན་ལས་སྔགས་ཀྱི་ཕྲེང་བ་འབྱུང་བས་ཡབ་ཀྱི་ཞལ་དང༌། ཡུམ་གྱི་ཞལ་དང༌། བྷ་ག་དང་ ༑ རྡོ་རྗེའི་ལམ་ནས་འཁོར་བ་དང༌། ལྷ་མོ་བཅུ་གཉིས་ཀྱི་ཐུགས་ཀའི་ས་བོན་ལ་གཡོན་སྐོར་དུ་འཁོར་བ་རྣམས་ཀྱི་འོད་ཀྱིས་སྡིག་པ་དང་སྡུག་བསྔལ་ཐམས་ཅད་ཞི་བར་བྱས། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་བསྐུལ་བར་བསམ་ཞིང༌། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སཾ་བ་ར་སྭཱ་ཧཱ ༑ ཨོཾ་བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཨོཾ་ཧྲཱི་ཧ་ཧ་ཧཱུྃ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཧཱུྃ་ཕཊ

( ¡¶ ཞ ¡· + སྭཱ་ཧཱ ) ། གཙོ་བོ་ཡབ་ཡུམ་གྱི་སྙིང་པོ་དང་ཉེ་སྙིང་ངོ༌། །འཁོར་རྣམས་ཀྱི་ནི། ལྃ་མྃ་པྃ་ཏཱྃ། པུ་ཛཱ་ཨཽ་ཨ་གོ་རཱ་དེ་མཱ། ཀཱ་ཨོ་ཏྲི་ཀོ་ཀ་ལ་ཀཱ་ཧི། པྲེ་གྲྀ་སཽ་སུ་ན་སི་མ་ཀུ། ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ། ཞེས་ཅི་རིགས་པ་བཟླའོ ༑ ༑ བཟླས་པའོ། །དེ་ནས་མངོན་པར་བཤམས་པའི་གཏོར་མ་སུམྦྷས་བསངས ༑ སྭ་བྷཱ་ཝས་སྟོང་པར་སྦྱངས་པའི་ངང་ལས། ཡྃ་ལས་རླུང༌། རྃ་ལས་མེའི་སྟེང་དུ་ཨཱཿལས་ཐོད་པ་ཡངས་ ¡Ã པར ( ¡¶ ཞ ¡· ཞིང་རྒྱ་ཆེ་བར ) ། ཨ་ལས་ཟླ་བའི་སྟེང་དུ་དབུས་དང་ཤར་ནས་གཡས་སྐོར་གྱིས། གོ ཀུ། ད། ཧ། ན་ལས་བ་ལང༌། ཁྱི ༑ རྟ། གླང་པོ་ཆེ། མིའི་ཤ་དང༌། དེའི་སྟེང་དུ། བི། མུ། ཤུ། མ། ར་ལས། དྲི་ཆེན ༑ དྲི་ཆུ། བྱང་ཆུབ་ཀྱི་སེམས། ཤ་ཆེན་གྱི་དྭངས་མ། རཀྟ། དེའི་སྟེང་དུ། ཧཱུྃ། བྷྲཱུཾ ༑ ཁྃ། ཛྲཱིཾ། ཨཱྃ་ལས་ཆོས་ཀྱི་དབྱིངས། མེ་ལོང་ལྟ་བུ། བྱ་བ་གྲུབ་པ། སོ་སོར་རྟོག་པ། མཉམ་པ་ཉིད་ཀྱི་ཡེ་ཤེས་སུ་བསམས་པའི་སྟེང་དུ་ཨོཾ་དཀར་པོ་མགོ་ཐུར་དུ་ལྟ་བ། དེའི་སྟེང་དུ་ཨ་ལས་ཟླ་བའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས། འོད་ཟེར་འོག་ཏུ་འཕྲོས་པས་རླུང་གཡོས་ཤིང་མེ་སྤར་བ་ལས། རྫས་རྣམས་བཞུ་ཞིང་བསྐོལ་བའི་རླངས་པ་གྱེན་དུ་སོང་ནས། ཨོཾ་དང་ཟླ་བ་དང་སྣ་ཚོགས་རྡོ་རྗེ་ལས་བདུད་རྩི་བབས་ཤིང༌། འོད་ཟེར་རླངས་པ་དང་བཅས་པ་ཕྱོགས་བཅུར་འཕྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་བདུད་རྩིས་གང་བའི་ཐོད་པ་དཔག་ཏུ་མེད་པ་སྤྱན་དྲངས་པ་ ( ¡¶ ཞ ¡· + ལ་སྣ་ཚོགས་རྡོ་རྗེ་ལ་ཐིམ། ) སྣ་ཚོགས་རྡོ་རྗེ་དང་ཟླ་བ་ཨོཾ་དང་བཅས་པ་རྣམས་གཏོར་མ་ལ་ཐིམ་པས། ཁ་དོག་དྲི་རོ་ནུས་པ་ཕུན་སུམ་ཚོགས་པའི་བདུད་རྩིའི་རྒྱ་མཚོ་ཆེན་པོར་བསམས་ལ། ཨོཾ་ཨཱཿཧཱུྃ་དང༌། ཧ་ཧོ་ཧྲཱིཿས་བྱིན་གྱིས་བརླབ་བོ། །དེ་ནས་མདུན་གྱི་ནམ་མཁར་སྐད་ཅིག་གིས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་དམིགས་ལ་གཙོ་བོའི་ཐུགས་ཀའི་ཧཱུྃ་ལས་འོད་འཕྲོས་པས།

དུར་ཁྲོད་བརྒྱད་ཀྱང་ཡོངས་སུ་རྫོགས་པའི་དཀྱིལ་འཁོར་བརྒྱད་དུ་གྱུར་པ་ཡེ་ཤེས་པ་དང་རོ་གཅིག་པར་བྱས་པའི་ལྷ་རྣམས་ཀྱི་ཞལ་ནས་འོདཀྱི་སྦུ་གུ་བྱུང་བའི་ལམ་ནས་གསོལ་བར་བསམ་ཞིང༌། རྡོ་རྗེ་ཐལ་མོ་ཁ་ཕྱེ་ལ། ཨོཾ་བཛྲ་ཨ་རལླི་ཧོ། ཛཿཧཱུྃ་བྃ་ཧོཿབཛྲ་ཌཱ་ཀི་ནྱཿས་མ་ཡ་སྟྭཾ་དྲྀ་ཤྱ་ཧོ། ཨོཾ་ཨཱཿཧཱུྃ་ཞེས་ལྷའམ་འཁོར་ལོའི་གྲངས་དང་མཉམ་པས་ཕུལ་ནས་ ( ¡¶ ཞ ¡· + གསོལ་བས་ཚིམ་པར་བསམ་ཞིང་ ) ཨརྒྷཾ་ལ་སོགས་པའི་ཕྱི་དང་ནང་གིས་མཆོད་ནས ༑ རྐང་པ་བརྒྱད་པ་གཉིས་ཀྱིས་བསྟོད་ལ། ལྷ་མོ་ཚད་མ་དམ་ཚིག་ཚད་མ་དང་ ༑ ༑ དེས་གསུངས་ཚིག་ཀྱང་ ¡Ã ཚད་མའི་མཆོག་ཡིན་པས ( ¡¶ ཞ ¡· བདེན་པའི་མཆོག་ཡིན་ཏེ ) ། །བདེན་པ་དེས་ནི་ལྷ་མོ་འདི་དག་རྣམས། །བདག་ལ་རྗེས་སུ་འཛིན་པའི་རྒྱུར་གྱུར་ཅིག །ཅེས་བདེན་པའི་སྟོབས་བརྗོད་ནས་འདོད་པའི་དོན་གསོལ་བ་བཏབ་ལ་ཡི་གེ་བརྒྱ་པ་བརྗོད་ཅིང༌། ནོངས་པ་བཟོད་པར་གསོལ་ནས། བཛྲ་མུཿ ས་ཡེ་ཤེས་པ་གཤེགས་སུ་གསོལ་ལ། དམ་ཚིག་པ་བདག་ལ་བསྡུའོ། །འཇིག་རྟེན་པ་ལ་ནི་མཁའ་འགྲོ་སྤྱི་གཏོར་གྱི་དབུལ་ལོ། །གཏོར་མའི་རྣལ་འབྱོར་རོ། ། དེ་ནས་ཁ་ཟས་ཟ་བའི་ཚེ་ཁ་ཟས་གཏོར་མ་ལྟར་རམ། ཨོཾ་ཨཱཿཧཱུྃ་གིས་བདུད་རྩིར་བྱིན་གྱིས་བརླབས་ལ་ལྟེ་བའི་གཏུམ་མོའི་མེ་སྦར་བའི་ཁྲོད་དུ་ལྷ་ཐམས་ཅད་གསལ་བར་དམིགས་ཤིང་ལྟེ་བར་འབྱུང་པོའི་ཚོགས་བསམས་ནས། ལག་པ་གཡོན་གྱི་མཐིལ་དུ་པདྨ་འདབ་མ་ལྔ་པའི་ལྟེ་བ་དང༌། མདུན་ཕྱོགས་ནས་གཡོན་བསྐོར་གྱིས་འདབ་མ་རྣམས་ལ། ཨོཾ་བྃ་ཧྃ་ཡོཾ་ཧྲིཾ་མྃ་ཧྲེཾ་ཧྲིཾ་ཧཱུྃ་ཧཱུྃ་ཕཊ་ཕཊ། རྣམས་དཔའ་མོ་དྲུག་དང་མཐེ་བོང་ལ་སོགས་པའི་སེན་མོ་ལྔ་དང༌། བསྡུས་པའི་འདོམས་སོ་རྣམས་སུ། ཨོཾ་ཧ། ན་མ་ཧི། སྭ་ཧཱ་ཧུ། བཽ་ཥ་ཊ་ཧེ། ཧཱུྃ་ཧཱུྃ་ཧོ། ཕཊ་ཧཾ་རྣམས་དཔའ་བོ་དྲུག་སྟེ་ཐམས་ཅད་ཀྱང་ཟླ་བའི་གདན་ལ་བཞུགས་པར་དམིགས་པ་ལ། སོ་སོའི་སྔགས། ཨོཾ་ཨཱཿཧཱུྃ་དང་བཅས་ཞིང་ཞུ་བ་དང་གོང་བུའི་རྫས་ཀྱིས་མཆོད་ལ ༑ ལག་པ་གཉིས་ཕན་ཚུན་མཉེས་ནས་ཚིམ་པར་བསམ་ཞིང་གཡོན་པའི་སྲིན་ལག་གིས་དཔྲལ་བ་མགྲིན་པ་སྙིང་ག་རྣམས་སུ་རེག་པས་ལྷ་རྣམས་ལུས་ལ་ཐིམ་པར་བསམས་ནས།

ལག་པ་གཉིས་དགང་བླུགས། ཁ་ཐབ་ཁུང༌། ཁ་ཟས་རྣམས་བསྲེག་རྫས་སུ་དམིགས་ལ་ནང་གི་སྦྱིན་སྲེག་གི་ཚུལ་དུ་བཟའོ། །ལྷག་མ་ལ། ཨོཾ་ཨུཙྪིཥྟ་བ་ལནྟི་བྷཀྵ་སཱི་སྭཱ་ཧཱས་ལྷག་མ་ལ་དབང་བའི་འབྱུང་པོ་ལ་སྦྱིན་ནོ། ཁ་ཟས་ཀྱི་རྣལ་འབྱོར་རོ། །སྤྱོད་ལམ་ལ་འཇུག་པའི་ཚེ་སུཾ་བྷའི་སྔགས་ལན་གཉིས་ཀྱིས་ཕྱོགས་མཚམས་བཅིངས་ནས་རང་གི་ལུས་ལ་དཔའ་བོ་དང་དཔའ་མོ་དང་གོ་ཆ་ཆེན་པོ་རྣམས་བཀོད་ལ་བདག་དང་སྣང་བ་ཐམས་ཅད་ཧེ་རུ་ཀ བརྗོད་པ་དང་གྲགས་པ་ཐམས་ཅད་སྔགས། རྟོག་པའི་འདུ་འཕྲོ་ཐམས་ཅད་ཡེ་ཤེས་ཀྱི་ཆོ་འཕྲུལ་དུ་ཤེས་པར་བྱས་ནས་ཡུལ་གྱི་ལྷས་ནང་གི་ལྷ་ལ་མཆོད་པར་བསམ་ཞིང༌། ཡུལ་རྣམས་ལ་སྡང་ཞེན་མེད་པར་སྤྱད་པར་བྱའོ། །སྤྱོད་ལམ་མོ། །དེ་ལྟར་རིམ་པ་གཉིས་ཡན་ལག་དང་བཅས་པ་བསྒོམས་པ་ལས་བྱུང་བའི་ཏིང་ངེ་འཛིན་ཇི་སྐད་བཤད་པའི་སྤྱོད་ ¡Ã པས་ ( ¡¶ ཞ ¡· པ་རྣམས་ཀྱིས་ ) མཐར་ཕྱིན་པར་བྱས་པས་བྱང་ཆུབ་སེམས་དཔའི་ས་རྣམས་བགྲོད་དེ། ཉེ་བའི་རྒྱུས་མཚམས་སྦྱར་ནས་རང་དང་གཞན་གྱི་དོན་ཕུན་སུམ་ཚོགས་པ་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་

¡Ã པར་འགྱུར་བ་ ( ¡¶ ཞ ¡· པ་ ) ཉིད་དོ། ། ¡Ã འདིའི་བརྒྱུད་པ་ནི་རྡོ་རྗེ་འཆང་ཆེན་པོ། རྗེ་བཙུན་རྡོ་རྗེ་རྣལ་འབྱོར་མ། སློབ་དཔོན་རྡོ་རྗེ་དྲིལ་བུ་པ། རུས་སྦལ་ཞབས། ཛཱ་ལནྡྷ་ར་པ། ནག་པོ་སྤྱོད་པ་བ། གུ་ཧྱ་པ། རྣམ་པར་རྒྱལ་བའི་ཞབས་ཅན། ཏི་ལོ་པ ༑ ནཱ་རོ་པ། ཕམ་ཐིང་པ་སྐུ་མཆེད། གློག་སྐྱ་ཤེས་རབ་བརྩེགས། རྗེ་མལ་ལོ་ཙཱ་བ ༑ བླ་མ་ས་སྐྱ་པ་ཆེན་པོ། སློབ་དཔོན་རིན་པོ་ཆེ། རྗེ་བཙུན་རིན་པོ་ཆེ། བླ་མ་ཆོས་ཀྱི་རྗེ་རྣམས་སོ། ། ( ¡¶ ཞ ¡· - འདིའི་བརྒྱུད་་་་་་་རྣམས་སོ།། ) འདི་ནི་དུ་གལ་དུར་མིས་ཀྱིས ༑ ༑ བསྐུལ་བའི་དོན་དུ་འཕགས་པས་སྦྱར། །དགེ་བས་བདག་དང་འགྲོ་བ་རྣམས ༑ ༑ ཧེ་རུ་ཀ་དཔལ་ཉིད་གྱུར་ཅིག །དཔལ་འཁོར་ལོ་བདེ་མཆོག་གི་ལུས་ཀྱི་དཀྱིལ་འཁོར་གྱི་སྒྲུབ་པའི་ཐབས་ཉུང་ཞིང་གསལ་བ་འདི་ནི་འཕགས་པས། ཆུ་མོ་བྱའི་ལོ་ས་གའི་ཟླ་བའི་ཚེས་ ( ¡¶ ཞ ¡· - ཚེས་ ) ཉི་ཤུ་བཞི་ལ་ཤིང་ཀུན་དུ་སྦྱར་བའི་ཡི་གེ་པ་ནི་ཨ་ཙ་རའོ།། །། ( ¡¶ ཞ ¡· + འདིས་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོའི་འབྱུང་བར་གྱུར་ཅིག །ཤུ་བྷཾ།། །། ) ཆོས་རྒྱལ་འཕགས་པའི་གསུང་རབ་དཔེ་བསྡུར་མ་པོད་གཉིས་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 164PAGE 163 EMBED CorelDRAW.Graphic.9 EMBED CorelDRAW.Graphic.9 EMBED CorelDRAW.Graphic.9 EMBED CorelDRAW.Graphic.9 