རབ་སྟེ།རྡོ་རྗེ་དང་དྲིལ་བུ་དང་ཕྱག་རྒྱའི་དེ་ཁོ་ན་ཉིད་བསྟན་པ་འདི་ཡིན་ནོ།།དེའི དབང་གིས་མྱོང་བ་ནི་དགའ་བྲལ་གྱི་དགའ་བ་ལའང་ཡོད་པས་ཀྱང་འདིས་ལག་ ཅངས་ཀྱི་དྲི་མ་དག་པར་བྱེད་དོ་གཉིས་གཉིས་སྤྲོད་པའི་ཆགས་པ་ནི་སུམ་ཅུ་རྩ་ གསུམ་པ་ནས་གླིང་བཞི་པའི་བར་ལ་ཡོད་ལ།དེ་དག་གིས་བདེ་བ་གནང་ཞིང་དེའི་དྲི་མ་དག་པར་བྱེད་པ་ནི་རྣལ་

འབྱོར ་བླ་ན་མེད་པ་ཡིན་ལ།དེའི་དབང་གི་མཐའ་ནི་ དབང་བཞི་པ་ཡིན་ཞིང་དབང་དེའི་ཡེ་ཤེས་ནི་ལྷན་ཅིག་སྐྱེས་པའི་ཡེ་ཤེས་ཡིན་ པས་འདིས་གཉིས་གཉིས་སྤྲོད་པའི་དྲི་མ་དག་པར་བྱེད་པས་ན་ཆོས་མཐུན་ པའོ ༑༑ འདིས་འོག་ནས་རྒྱུད་བཞིར་བཤད་པའི་དོན་ཀྱང་གསལ་བར་བྱེད་ཅིང་སྤྱི་ ལ་སྦྱར་བ་བཤད་པ་ལུགས་གཅིག་གོ །ཡང་ན་དགོད་པ་དག་པ་ནི་སློབ་དཔོན་ ཡིན་ལ། དགའ་བས་ཀྱང་དེ་དག་པར་བྱེད་དོ། །ལྟ་བ་དག་པ་ནི་གསང་དབང་གི་བྱང་སེམས་ལྕེ་ལ་ལྟ་བས་ཡིན་ལ་མཆོག་དགའ་འང་ལྟ་བ་སྟེ།རྡོ་རྗེ་པདྨ་ལྟ་བས་ དེས་དེ་དག་པར་བྱེད་དོ། །ལག་བཅངས་དག་པ་ནི་ཤེས་རབ་ཡེ་ཤེས་ཡིན་ལ། ལག་པ་ཉེད་པས་རྣམ་ཉེད་ནི་དགའ་བྲལ་ཏེ་དེས་ཀྱང་དེ་དག་པར་བྱེད་དོ། ། གཉིས་གཉིས་འཁྱུད་དག་པ་ནི་དབང་བཞི་པ་ཡིན་ལ།མཚན་ཉིད་དང་བྲལ་བའི་ དུས་སུ་བྱང་ཆུབ་ཀྱི་སེམས་གཉིས་གཉིས་འཁྱུད་པས་ལྷན་སྐྱེས་སྐྱེ་སྟེ། དེ་འདིས་དག་པར་བྱེད་དོ་འདིས་ནི་རང་གི་ལུགས་ཀྱི་དབང་བཞི་དང་དགའ་བ་བཞི་སྦྱར་ བའི་བཤད་པའོ།།འདི་ལ་སློབ་དཔོན་ཁ་ཅིག་ཤེས་རབ་ཡེ་ཤེས་ཀྱི་དབང་ འབའ་ ཞིག་ལ་ཐུན་མོང་མ་ཡིན་པའི་དབང་བཞི་ཞེས་འཆད་དེ།ལུགས་དེ་ལ་འགལ་བ་ཡོད་པ་མ་ ཡིན་ནོ། ། དབང་གི་དགོས་པ་ནི། སེམས་ཅན་རྣམས་ཀྱི་དངོས་གྲུབ་ཕྱིར།། ཞེས་བྱ་བ་སྟེ། འདིས་སྐུ་བཞི་པོ་ཐོབ་པར་བྱེད་དོ་ཞེས་བྱ་བའི་དོན་ཏོ། །དབང་གི་ངེས་པའི་ཚིག་ནི་གཏོར་དང་ཞེས་བྱ་བ་སྟེ། དེ་ལ་བླུགས་པ་ནི་བུམ་པ་སྤྱྀ་བོ་ནས་ དང་གསང་དབང་ལྕེ་ལ་དང༌།ཤེས་རབ་ཡེ་ཤེས་དབང་གི་གནས་སུ་དང༌། དབང་ བཞི་པ་སེམས་ལ་བླུགས་པས་སོ། །དེས་གཏོར་བ་ནི་བཀྲུས་པ་སྟེ། ལུས་དང་ ངག་དང་སེམས་ཀྱི་དྲི་མ་རྣམས་བཀྲུས་ཞེས་བྱ་བའི་དོན་ཏོ། །དེས་ལམ་བསྒོམ་ པའི་སྐལ་བ་ལ་དབང་བར་བྱས་སོ། །དེས་ན་དབང་ཞེས་བྱའོ། །དབང་བཞི་སོ་ སོའི་མཚན་ཉིད་ནི་ཤེས་རབ་ཅེས་བྱ་བ་ལ་སོགས་པ་སྟེ། འདི་དག་རྒྱས་པར་ནི་ (¡¶ ཞ ¡·+ བླ་མའི་གསུང་ངམ་གཞུང་དུ་བཀོད་པའང་རུང་སྟེ།

) དཀྱིལ་འཁོར་ཆོ་ག་ལས་སྟོན་ པར་འགྱུར་རོ། །ཤེས་རབ་བཅུ་དྲུག་ཅེས་བྱ་བ་ལ་སོགས་པས་ནི་རྣལ་འབྱོར་གྱི་ རྒྱུད་ལས། ཁྱད་པར་དུ་འཕགས་པའི་དམ་ཚིག་གསུམ་སྦྱིན་པ་སློབ་དཔོན་གྱི་དབང་སྟོན་ཏོ། །ཤིན་ཏུ་བཞིན་བཟངས་ལ་སོགས་པས་ནི་གསང་བའི་དབང་ངོ༌།།སྟོན་པས་ཞེས་བྱ་བ་ལ་སོགས་པས་ནི་ཤེས་རབ་ཡེ་ཤེས་ཀྱི་དབང་སྟེ། དང་པོར་ཇི་ལྟར་ཞེས་ཚིགས་བཅད་གཅིག་དང༌། ཞིམ་པའི་ཞེས་བྱ་བ་ལ་སོགས་པ་རྐང་པ་དྲུག་གིས་མཆོད་པ་བྱའོ། །དེའི་འོག་ཏུ་བཅོམ་ལྡན་ཞེས་བྱ་བ་ལ་སོགས་པ་ཤློ་ཀ་གཉིས་ཀྱིས་གསོལ་བ་གདབ་བོ། །དེ་གཉིས་སློབ་མའི་བྱ་བའོ། །དེ་ནས་སྟོན་པས་ཞེས་བྱ་བ་ཤློ་ཀ་གཉིས་ནི་ཕྱག་རྒྱ་གཏད་པའི་དབང་ངོ༌། །མཆོག་ཏུ་དགའ་བ་ཞེས་རྐང་པ་ གཉིས ་ནི་ཡེ་ཤེས་ཀྱི་དབང་ངོ༌། །དེས་ཤེས་རབ་ཡེ་ཤེས་སོ། །སྟོན་པས་སྨྲས་པ། ཞེས་བྱ་བ་ཤློ་ཀ་གསུམ་ནི་ཚིག་གི་བཞི་པའོ། །དཀྱིལ་འཁོར་ཞེས་ བྱ་བ་རྐང་པ་གཉིས་ནི་ལམ་དུ་བྱེད་པའི་བཞི་པའོ། །དེ་ལྟར་ན་དབང་དངོས་སོ། ། གཉིས་པ་ལམ་དུ་བྱེད་པ་ལ་དཀྱིལ་འཁོར་ཞེས་བྱ་བས་བསྐྱེད་རིམ་དང་ཐེ་ཚོམ་གྱི་དྲི་བ་དང་དེ་བསལ་བ་ནི། དེ་ནས་རྡོ་རྗེ་སྙིང་པོས་ཞེས་བྱ་བ་ལ་སོགས་པའོ། །དེ་ལྟར་ན་སྡོམ་པ་དེ་དབང་ཐུན་མོང་མ་ཡིན་པ་དེས་ཤེས་པ་ཡིན་ན་འདིའི་དམ་ཚིག་གང་ཡིན་ཞེས་དྲིས་པ་དང༌། ལན་སྟོན་པ་དོན་གསུམ་པ་ནི་རྡོ་རྗེ་སྙིང་པོས་ཞེས་ བྱ་བ་ལ་སོགས་པ་སྟེ། སྡོམ་པ་ཞེས་བྱ་བ་ནི་མི་མཐུན་པའི་ཕྱོགས་སྡོམ་པས་སོ། །དམ་ཚིག་ནི་དེ་ལས་འདའ་བར་བྱ་བ་མ་ཡིན་པའོ། །དེའི་ལན་ལ་ཁྱོད་ཀྱིས་ཞེས་ ཤློ་ཀ་གཅིག་གིས་ནི་མདོར་བསྟན་ལ། རྐང་པ་དྲུག་གིས་རྒྱས་པར་བཤད་པའོ། །ཡང་ན་དང་པོ་ནི་སྒྲ་ཇི་བཞིན་པ་ཡིན་ལ། འོག་མ་ནི་དགོངས་ཏེ་གསུངས་པའོ། །དང་པོ་ནི་དེ་ཁོ་ན་ཉིད་བསྡུས་པ་ལས་གསང་བའི་དེ་ཁོ་ན་ཉིད ་གསུངས་ པ་ལྟ་བུ་སྟེ།འདི་ནི་ཤེས་རབ་ཡེ་ཤེས་ཁོ་ནའི་མ་ཡིན་ཏེ། བྱང་ཆུབ་སེམས་དཔའ་སྤྱི་དང་ཡང་ཐུན་མོང་བའོ།

།སེམས་གཅིག་ཅེས་བྱ་བ་ནི་དགོངས་པ་སྟེ། མཚན་མ་དང་རྣམ་ པར་རྟོག་པའི་སེམས་ལས་སྲོག་གི་དབང་པོ་གཞན་ཡོད་པ་མ་ཡིན་ནོ། །དེ་བས་ ན་རྟོག་པ་གསད་པར་བྱ་ཞེས་བྱའོ། །ཡང་དག་པར་ན་འཇིག་རྟེན་ཞེས་བྱ་བ་ ག་ལ་ཡོད། དེ་བས་སྙིང་རྗེ་ཆེན་པོས་སེམས་ཅན་སྒྲོལ་བ་ནི་མེད་བཞིན་དུ་སྒྲོལ་ བས་བརྫུན་ནོ། །བཙུན་མོའི་ཁུ་བ་ནི་དེས་ (¡¶ ཞ ¡· དེ་ ) མ་བྱིན་པར་རླུང་འདྲེན་ པའི་སྟོབས་ཀྱིས་སོ། །ཡང་ན་བཙུན་མོ་ནི་རྡོ་རྗེ་བཙུན་མོའོ། །དེའི་ཁུ་བ་ནི་བདེ་བ་ཆེན་པོའི་ཡེ་ཤེས་སོ། །གཞན་གྱི་བུད་མེད་ནི་མཆོག་གི་སྟེ་དོན་དམ་པ་སྟོང་ པའི་བཙུན་མོའོ། །རང་མཚུངས་མཛེས་ཏེ་རང་གི་སྙིང་ག་ལས་སྤྲུལ་པ་ཞེས་བྱ་ བར་དགོངས་སོ།།དེ་དག་གིས་ནི་ལེའུ་བཅུ་པའི་དོན་གསལ་བར་བྱས་པའོ།།ཡུལ་ལ་སོགས་པ་སྦྱོང་བའི་དོན་རྒྱས་པར་བཤད་པ་འདིས་ནི་སྔར་བཤད་པའི་རྫོགས་པའི་རིམ་པ་ལྟ་བ་དང་བཅས་པའི་དོན་གསལ་བར་བྱེད་དེ་ ¡Ã བདེན་པ་གཉིས་ ཀྱི་དོན་གསལ་བར་བྱེད་དོ། ། (¡¶ ཞ ¡·- བདེན་པ་་་ུ་ུ་་་བྱེད་དོ། ། ) དེའི་ཞུས་པ་ ནི ༑ དེ་ནས་རྣལ་འབྱོར་མ་ཞེས་བྱ་བ་ལ་སོགས་པའོ། །ལན་ནི་བཅོམ་ལྡན་འདས་ ཀྱིས་ཞེས་བྱ་བ་ལ་སོགས་པའོ། །དེ་ལ་ཡུལ་ནི་དབང་པོ་དང༌།རྣམ་པར་ཤེས་པའི་ཡུལ་དུ་གྱུར་པའི་ཕྱིར་རོ། །དབང་པོ་ནི་རྣམ་པར་ཤེས་པ་ལ་དབང་བྱེད་པའི་ཕྱིར་ཏེ ༑ ཡུལ་ཁ་དོག་ལ་སོགས་པ་སོ་སོ་ལ་དམིགས་པ་གཟུགས་དྭངས་པའོ། །སྐྱེ་ མཆེད་ནི་རྣམ་པར་ཤེས་པ་སྐྱེ་བའི་སྒོའི་ཕྱིར་རོ། །སྤུངས་པའི་ཕྱིར་ཕུང་པོའོ། ། རིགས་ཀྱི་དོན་གྱིས་ན་ཁམས་སོ། །མཛོད་ལས། སྤུངས་དང་སྐྱེ་སྒོ་རིགས་ཀྱི་དོན།། ཕུང་པོ་སྐྱེ་མཆེད་ཁམས་རྣམས་ཡིན། །ཞེས་སོ། །གཟུགས་སུ་རུང་བས་ན་ གཟུགས་སོ། །ཉམས་སུ་མྱོང་བ་ན་ཚོར་བའོ། །ཡུལ་ལ་མཚན་མར་འཛིན་པས་ན་འདུ་ཤེས་སོ།།མངོན་པར་འདུ་བྱེད་པས་འདུ་བྱེད་དོ།།རྣམ་པར་རིག་པས་རྣམ་པར་ཤེས་པའོ།།དེ་ལྟར་ན་ཕུང་པོ་དང་ཁམས་དང་སྐྱེ་མཆེད་ནི་ཡུལ་ལ་སོགས་པ་སྟེ།

དེའི་དགོས་པ་ནི་རྣལ་འབྱོར་མ་ རྣམས་ ཀྱིས་གོ་བྱའི་ཕྱིར་རོ།།གལ་ཏེ་དེ་དག་སོ་སོའི་སྐྱེ་བོ་ཐམས་ཅད་ཀྱིས་ཀྱང་གོ་ན་རྣལ་འབྱོར་མས་ཅིའི་ཕྱིར་མི་གོ་སྙམ་ན། གོ་བ་ནི་བོ་དྷི་བྷྱཱཾ་ཡིན་ལ། དེ་ལ་བོ་དྷི་བྷྱཱཾ་ནི་བྱང་ཆུབ་པར་བྱ་བའི་ཕྱིར་རོ། །བྱང་ ཆུབ་པ་ལ་འདི་རྣམས་ཀྱིས་ཅི་བྱ་སྙམ་ན། འདི་རྣམས་མ་བཟུང་བར་གྲོལ་བར་མི་འགྱུར་རོ། །འོ་ན་ཐམས་ཅད་གྲོལ་ལམ་ཞེ་ན། མ་ཡིན་ཏེ། དེ་རྣམས་ནི་ཆོས་ཅན་ཀུན་རྫོབ་ཡིན་ལ། དེ་རྣམས་ལ་བརྟེན་ནས་ཆོས་ཉིད་རང་བཞིན་གདོད་ནས་མ་སྐྱེས་པ། འདི་རྟོགས་ན་གྲོལ་བར་འགྱུར་ཏེ་འདི་དེ་ལ་ལྟོས་སོ། །དེས་ན་ཐ་སྙད་ལ་བརྟེན་ནས་དམ་པའི་དོན་རྟོགས་ཞེས་བྱ་བ་འདི་གྲུབ་བོ། །གདོད་ནས་ མ་སྐྱེས་ན་སྣང་བ་དང་འགལ་ལོ་སྙམ་པ་ལ་བདེན་མིན་བརྫུན་མིན་ཞེས་སྨོས་ཏེ། འགལ་བ་མེད་ཅེས་དཔེས་གསལ་བར་བྱས་སོ། །རྒྱས་པར་ངོ་བོ་གཟུགས་མེད་ཅེས་བྱ་བའི་སྐབས་སུ་བཤད་ཟིན་ཏོ། །གཙུབ་ཤིང་ལ་སོགས་པའི་དཔེ་ནི་དེ་ལྟར་ ན་བཙལ་ན་རེ་རེ་ལ་ཡེ་མེད་ལ།རེ་རེ་ལ་མེད་ན་ཚོགས་པ་ལའང་ག་ལ་ཡོད་དེ། དེ་ལྟ་ནའང་ཚོགས་པ་ལས་སྣང་བ་ནི་རྣམ་པར་རྟོག་པ་ཙམ་ཞེས་བྱ་བའི་དོན་ཏོ། །ད་ ནི་གཞན་ཡང་བཟའ་བ་ཞེས་གསུངས་པའི་དོན་སྟོན་ཏོ། །དེ་ནས་ཞེས་བྱ་བ་ནི་ བཅོམ་ལྡན་འདས་ཀྱིས་རྣལ་འབྱོར་མ་ལ་དེ་ཁོ་ན་ཉིད་གསུངས་པས་རྣལ་འབྱོར་ མ་རྣམས་མཉེས་པས་སོ། །དེ་ལ་བཅོམ་ལྡན་འདས་དགྱེས་ནས་རང་བྱིན་གྱིས་ བརླབ་པ་ནི་གཉིས་སུ་མེད་པའི་ཡེ་ཤེས་རྟོགས་པ་དེ་གོང་ནས་གོང་དུ་འཕེལ་བར་བྱ་བའི་ཕྱིར་ཨ་ཝ་དྷཱུ་ཏཱིའི་སྤྱོད་པ་ཞེས་དགོངས་སོ། །དོན་ནི་ལེའུ་དྲུག་པར་བཤད་ ཟིན་ཏེ།ཚིག་གི་དོན་ནི་གོ་སླའོ། །དེ་དག་གིས་ནི་སྦས་པའི་དོན་དུ་བཤད་པའོ། །དེ་ནས་རྡོ་རྗེ་སྙིང་པོས་ཞེས་པ་ལ་སོགས་པས་ནི་དོན་དབང་པོ་དྲུག་གི་དག་པ་སྟོན་ཏོ ༑༑ འདི་ཅིའི་ཕྱིར་འདིར་སྨོས་སྙམ་ན།གོང་དུ་གཏི་མུག་རྡོ་རྗེ་ལ་སོགས་ལྡན་ཞེས་ བསྐྱེད་པའི་རིམ་པ་ཞར་ལས་གསུངས་པ་དེ་ལ་བརྟེན་ནས་གསུངས་ཀྱི།

དོན་ ནི་བསྐྱེད་རིམ་སྤྱི་ཡིན་ལ། ཚིག་འདི་ནི་ལེའུ་དགུ་པར་མ་ཚང་བ་ཁ་སྐོང་བར་བྱེད་དོ ༑ ༑ སྔར་དེ་བཞིན་དགོངས་པའི་སྐད་ཉིད་ཅེས ་གསུངས་ པ་དེ་ལ་ཞུ་བ་ནི་རྡོ་རྗེ་ སྙིང་པོས་ཞེས་བྱ་བ་ལ་སོགས་པའོ། །དེ་ལ་ལན་ནི་དགོངས་པའི་སྐད་ནི་ཞེས་བྱ་ བ་ལ་སོགས་པའོ། །འདི་སྤྱོད་པའི་ཡན་ལག་ཏུ་གྱུར་པའི་ཕྱིར་འདིར་ཡང་རང་ བྱིན་བརླབ་ཀྱི་རྗེས་ལ་གསུངས་ལ། དེ་བས་ན་བརྟག་པ་དང་པོའི་ལེའུ་བདུན་པར་མ་ཚང་བ་ཁ་སྐོང་བར་བྱེད་དོ། །དེ་ལ་མཉན་པར་གདམས་པ་དང༌། དོན་དངོས་ ལས ༑ དང་པོ་ནི་དགོངས་པའི་སྐད་ནི་ཚིག་ གཞན་ གྱིས་དོན་གཞན་སྟོན་པ་སྟེ་ཚིག་འབྲུ་ལ་རྟོན་པར་མི་བྱ་ཞེས་བྱ་བའི་དོན་ཏོ། །སྐད་ཆེན་པོ་སྟེ་དོན་གྱིས་བསམ་མི་ཁྱབ་པ་སྟོན་པའོ། །དམ་ཚིག་ནི་སྨྲ་བར་བྱ་བའོ། །བརྡ་ནི་གཞན་གྱིས་མི་གོ་བ་སྟེ་སྒྲ་ཇི་བཞིན་མ་ཡིན་པ་མན་ངག་གིས་བཤད་པ་ཞེས་བྱ་བར་དགོངས་སོ། །དོན་ དངོས་ལ་གསུམ་ལས། བརྡ་དངོས་ནི་མ་ད་ན་ཆང་ཞེས་བྱ་བ་ལ་སོགས་པའོ། ། བརྡ་གཟུང་བར་གདམས་པ་ནི་རྡོ་རྗེ་སྙིང་པོ་ཞེས་བྱ་བ་ལ་སོགས་པའོ། །མ་བཟུང་བའི་ཉེས་པ་ནི་ཀྱེའི་རྡོ་རྗེ་འདིར་ཞེས་བྱ་བ་ལ་སོགས་པ་སྟེ། གནས་བཞི་ལས་སྐྱེས་ཞེས་བྱ་བ་ལ་གནས་ལས་སྐྱེས་པ་ནི་གནས་སྐྱེས་སོ། །ཞིང་ལས་སྐྱེས་པ་ནི་ ཞིང་སྐྱེས་སོ། །མཁའ་འགྲོ་མའི་བུ་མོ་ནི་རིགས་སྐྱེས་སོ། །སྔགས་ཀྱིས་གྲུབ་པ་ནི་སྔགས་སྐྱེས་སོ། །ཡང་ན་གནས་དང་ཞིངགཉིས་ (¡¶ ཞ ¡·- གཉིས་ ) གཅིག་གོ །ལས་ ལས་སྐྱེས་པ་སྟེ་ལས་ཀྱི་རྫུ་འཕྲུལ་ཐོབ་པའི་མཁའ་འགྲོ་མའོ། །ཡང་ན་ཞིང་ལས་སྐྱེས་པ་ནི་སྤྲུལ་པའི་སྐུའོ། །ལས་ལས་སྐྱེས་པ་དང༌། སྔགས་ལས་སྐྱེས་པ་ནི་དེའི་འཁོར་ན་གནས་པའི་ལས་ཀྱི་མཁའ་འགྲོའོ། །ལྷན་ཅིག་སྐྱེས་མ་ཞེས་བྱ་བ་དང་ བཞི་པོ་འདི་ཡིན་ནོ། །གཞན་ཚིག་གི་དོན་རྣམས་ནི་རྟོགས་པར་སླ་བས་མ་བྲིས་སོ།། ལེའུ་གསུམ་པ་ཚིགས་སུ་བཅད་པ་བདུན་ཅུ་རྩ་དྲུག་གི་འགྲེལ་པའོ།། །།དེ་ནས་རྡོ་རྗེ་སྙིང་པོས་ཞེས་བྱ་བ་ལ་སོགས་པས་ལེའུ་བཞི་པ་སྟོན་ཏོ།

།དེ་ ནས་ཞེས་བྱ་བ་ནི་གསུམ་པའི་རྗེས་ལ་སྟེ། ¡Ã ལེའུ་གསུམ་པས་དབང་དང་དགོངས་ པའི་སྐད་ལ་སོགས་པས་བརྟག་པ་དང་པོར་མི་གསལ་བ་འགའ་ཞིག་གསལ་བར་བྱས་ཀྱང༌། དེ་ལས་གཞན་ཁྱད་པར་མང་པོ་རྟོགས་པར་འདོད་ནས་ཞུས་པ་ཞེས་བྱ་བར་སྦྱར་རོ། །ལེའུ་འདི་ལ་དོན་དྲུག་སྟེ། (¡¶ ཞ ¡·- ལེའུ་གསུམ་་་ུ་ུ་་་དྲུག་སྟེ། ) ལེའུ་དྲུག་པ་ལ་སོགས་པ་ལེའུ་བཞིའི་དོན་ལ་ཞུས་པ་དང༌། ལན་བསྟན་པ་དང༌། ཁྱད་པར་དུ་ལེའུ་དང་པོ་རྡོ་རྗེ་རིགས་ཀྱི་ལེའུའི་རྩའི་དོན་ཏེ་བྱང་ཆུབ་ཀྱི་སེམས་གཉིས་བསྐྱེད་པའ ི་ཐབས་ སུ་གསལ་བར་བཤད་པ་སྟེ། དེ་ལས་འཕྲོས་ཏེ་སྡཽམ་པའི་དབྱེ་བའི་དོན་ཞེས་བྱ་བ་ལེའུ་བརྒྱད་པར་མ་ཚང་བ་ཁ་སྐོང་ཞིང་ལེའུ་དང་པོའི་དོན་གསལ་བར་ བྱེད་དོ།།ཡང་ལེའུ་འདི་ཉིད་ཀྱི་ཕྱག་རྒྱའི་དོན་རྒྱས་པར་འཆད་དོ།།ཡང་ལེའུ་གཉིས་པའི་གཏོར་མ་རྒྱས་པར་འཆད་དོ།།ཡང་ལྷ་མོ་གསུམ་གྱི་བྱ་བ་སྐུ་གསུང་ཐུགས་ཀྱི་བདག་ཉིད་ཅན་དུ་གསལ་བར་སྟོན་ཏོ།།སྤྱིར་རིགས་ཀྱི་དབྱེ་བ་རྒྱས་པ་དང་བསྡུས་པའི་ཚུལ་འཆད་དེ་འདིས་དེ་ཁོ་ན་ཉིད་ཀྱི་ལེའུའི་རིགས་ཀྱི་དབྱེ་བ་བསྐྱེད་པའི་རིཾ་ པའི་ཚུལ་གྱིས་གསལ་བར་བྱེད་པའོ། །དང་པོ་ལ་ཞུས་པ་ནི་དེ་ནས་ཞེས་བྱ་བ་ལ་སོགས་པ་ཚིགས་སུ་བཅད་པ་བཞིས་བསྟན་ཏོ། །ལན་ལ་བཞི་ལས།སྤྱོད་པའི་ལེའུའི་གླུ་གར་གྱི་དོན་གསལ་བར་བཤད་པ་ལ་ལྔ་སྟེ། རྡོ་རྗེའི་གླུ་དང༌། གར་ཇི་ལྟར་བྱ་བ་དང༌། དེ་གཉིས་ཀྱི་ལྷའི་རྣལ་འབྱོར་དང༌། ཕན་ཡོན་དང༌། ཇི་ལྟར་བྱ་བའི་ཚུལ་གྲུབ་པའི་རྟགས་དང་བཅས་པའོ། །དང་པོ་ནི། བཅོམ་ལྡན་ ཞེས་བྱ་བ་སོགས་པ་སྟེ་འདི་དག་ནི་བསྐྱེད་རྫོགས་ཐུན་མོང་བ་ཡིན་ནོ། །ཀོལླ་ ཞེས་བྱ་བ་ལ་སོགས་པ་ནི་སྒྲ་ཇི་བཞིན་མ་ཡིན་པ་མན་ངག་གི་བཤད་པ་སྟེ། ཚིག་ གི་དོན་ནི་བཤད་ཚུལ་མཐའ་ཡས་སོ། །གར་ནི་དྲན་པས་མི་འཕྲོགས་ཞེས་བྱ་བ་ ལ་སོགས་པ་སྟེ། དྲན་པ་མི་འཕྲོགས་པ་ནི་སེམས་རྣམ་པར་གཡེངས་པས་མ་ཡིན་ པའཽ ༑ ༑ གར་ཞེས་བྱ་བ་ནི་ཇི་སྐད་བཤད་པའི་རྐང་པས་རྒྱུ་བའོ།

།དེའི་ལྷའི་རྣལ་འབྱོར་ནི་རྡོ་རྗེ་ཆོས་ཏེ་གསུང་གི་རྡོ་རྗེའི་རྣལ་འབྱོར་དང༌། ཤེས་རབ་རྣལ་འབྱོར་ མས་གླུ་བླང་བའོ། །སངས་རྒྱས་ཏེ་རྣམ་སྣང་ངམ་སྟེ། སྐུ་རྡོ་རྗེའི་རྣལ་འབྱོར་དང༌། ཤེས་རབ་མ་མོས་གར་བྱ་བ་སྟེ། འདི་ཤིས་པའི་རྣལ་འབྱོར་རོ། །འོ་ན་རྡོ་རྗེ་གུར་ དུ་གསུངས་པ་དང་མི་འགལ་ལམ་སྙམ་ན། དེ་ནི་བསྡུས་པའི་དཀྱིལ་འཁོར་ཡིན་ ལ ༑ འདི་ནི་ཐུགས་ཀྱི་རིགས་ཡིན་པས་མི་འགལ་ལོ། །དེའི་ཕན་ཡོན་ནི་འདི་ཉིད་ཀྱིས་ཞེས་བྱའོ། །བྱ་བའི་ཚུལ་གྲུབ་པའི་རྟགས་དང་བཅས་པ་ནི། གང་དུ་ གུས་བཅས་ཞེས་བྱ་བ་ལ་སོགས་པའོ། །དྲིས་པ་གཉིས་པའི་ལན་ནི་ཕྱག་ཅེས་བྱ་ བ་ལ་སོགས་པ་སྟེ། དེ་ལ་ཕྱག་རྒྱའི་བྱེད་པ་ནི་རྐང་པ་གཉིས་སོ། །རྒྱས་མ་ བཏབ་པའི་ཉེས་པ་ནི་རིགས་འཆོལ་ཞེས་བྱ་བ་རྐང་པ་གཉིས་སོ། །དེ་ནི་ངོ་བོ་ཉིད་དམ་རྟེན་དང་བརྟེན་པའམ། རྒྱུ་འབྲས་སུ་ངེས་པ་ནི་མ་འཆོལ་བ་ཡིན་ལ་གཞན་ ནི་འཆོལ་བ་ཞེས་བྱ་བའི་དོན་ཏོ། །རྒྱས་པར་འོག་ནས་འཆད་པར་འགྱུར་རོ། ། དྲིས་པ་གསུམ་པའི་ལན་ནི། ཨཱ་ལིའི་དང་པོ་ཞེས་བྱ་བ་ལ་སོགས་པ་སྟེ་གོ་སླའོ། །དེ་དག་ནི་སྤྱིའི་དོན་དུ་བཤད་པའོ། །དྲིས་པ་བཞི་པའི་ལན་ནི་རིགས་ཀྱི་ལེའུ་ལས་ཞེས་བྱ་བ་ལ་སོགས་པའོ། །རྩ་ནི་གཉིས་གཉིས་རྣལ་འབྱོར་མ་ཞེས་བྱ་བ་ལ། སློབ་དཔོན་མི་ཐུབ་ཟླ་བ་དང༌། ཤཱནྟི་པ་ལ་སོགས་པ་ཁ་ཅིག་ནི་མི་ཕྱེད་མ་དང་ཕྲ་གཟུགས་མ་གཉིས་ནི་རྡོ་རྗེ་མའོ་ཞེས་གོ་རིམ་ བཞིན་ དུ་འཆད་དོ། །ཡང་སློབ་དཔོན་བྷ་བ་ལ་སོགས་པ་དག་ནི་དབུས་ནས་རྩ་གསུམ་བདག་མེད་མ་ཡིན་པས་སྔ་མའི་ དང་པོ་དང༌། ཕྱི་མའི་དང་པོ་ནས་གཉིས་གཉིས་བསྡེབས་ཏེ་ཡིན་ནོ་ཞེས་ཟེར་རོ ༑ ༑ གང་ལྟར་ཡང་རུང་སྟེ། རྩ་སུམ་ཅུ་རྩ་གཉིས་པ་མ་ཚང་བ་འདི་ཇི་ལྟར་བསྡུ་སྙམ་པ་ལ་ལྷག་མ་སྤང་ཞེས་བྱའོ། །ཅིའི་ཕྱིར་སྙམ་ན་ཆ་མེད་པས་ཞེས་བྱའོ། །འོ་ན་བདུད་འདྲལ་ (¡¶ ཞ ¡· བྲལ་ ) མ་ཡོད་པའོ་སྙམ་ན། དོན་གྱི་བྱ་བ་མི་བྱེད་ཕྱིར། །ཞེས་སྨོས་ཏེ།

འཇིག་རྟེན་ ¡Ã ན་བུ་ (¡¶ ཞ ¡· དུ་ ) ཕའི་བྱ་བ་མི་བྱེད་ན་བུ་མིན་ཞེས་ཟེར་བ་བཞིན་ནོ། །དེ་ལ་དོན་གྱི་བྱ་བ་དེ་གང་ཡིན་ཞེ་ན། རྩ་རྣམས་ཀྱིས་ནི་ཐ་མལ་པའི་དུས་སུ་རྣམ་པར་རྟོག་པ་སྐྱེད་པ་ཡིན་པ་ལས (¡¶ ཞ ¡· ལ ) ། གཡས་ཀྱིས་གཟུང་བའི་ རྟོག་པ་གཡོན་གྱིས་འཛིན་པའི་རྟོག་པ་སྐྱེད་པ་ཡིན་པ་དེ་ལྷ་མོས་དག་པར་བྱེད་ ལ ༑ འདི་ནི་མི་རྟོག་པ་ཡིན་པས་ལྷ་མོ་ཤེས་རབ་ཀྱི་རང་བཞིན་གྱིས་འདི་ལ་དག་ པར་བྱར་མེད་པས་དེ་བས་ཡབ་ཀྱི་དག་པའོ། །དེ་བཞིན་དུ་དེ་དང་འདྲ་བ་གཞན་དག་ཀྱང་ཡོད་དོ། །དགའ་བ་བཅུ་དྲུག་པ་དང༌། ཨཱ་ལི་བཅུ་དྲུག་པའང་བྱ་བ་མི་ བྱེད་དེ། དཔེར་ན་བཅོ་ལྔའི་ཆའི་བདག་ཉིད་ཀྱི་ཟླ་བ་ཞེས་བྱ་བ་དཔེ་སྟེ། ཚེས་ བཅོ་ལྔའི་བར་དུ་ཟླ་བ་འཕེལ་ཏེ། བཅུ་དྲུག་པ་ལ་དེ་ལྟ་མ་ཡིན་ནོ། །དེ་བཞིན་དུ་བྱང་ཆུབ་ཀྱི་སེམས་བདེ་བ་ཆེན་པོ་ཞེས་བྱ་བ་ན ི་དགའ་ བའི་དབང་དུ་བྱས་པ་སྟེ། བཅོ་ལྔའི་བར་དུ་རྟོག་པ་དང་བཅས་པ་བློའི་ཡུལ་ཡིན་ལ། དགའ་བ་བཅུ་དྲུག་ པ་བློའི་ཡུལ་ཡིན་ལ། དགའ་བ་བཅུ་དྲུག་པ་ནི་བློའི་ཡུལ་ཐམས་ཅད་ལས་གྲོལ་ ལོ ༑ ༑ ཨཱ་ལིའི ་གཟུགས་ རྣལ་འབྱོར་མ་རྣམས་དེའི་ཆ་ཞེས་བྱ་བ་འདིས

་དབྱངས ་ཡིག་གིསབོན་རྣམས་ཀྱང་དེ་དང་འདྲ་བས་སྟོན་ཏེ་ཨཱ་ལིའི་གཟུགས་ནི་ཨཿ ཚེག་དྲག་ ཅན་ནོ། །རྣལ་འབྱོར་མ་རྣམས་ནི་བཅོ་ལྔ་པོས་བསྐྱེད་དོ། །དེའི་ཆ་ཞེས་བྱ་ བ་ནི་དེས་ན་ལྷན་སྐྱེས་ལ་སོགས་པ་རྟོག་མེད་རྣམས་ནི་ཡབ་ཧེ་རུ་ཀའི་རང་བཞིན་ཡིན་པས་དེ་ཡིན་ལ་ཆ་ནི་ཡན་ལག་སྤྲོས་པ་ཡིན་པས། དེ་རྣམས་རྣལ་འབྱོར་མ་བཅོ་ལྔས་དག་པར་བྱས་སོ་ཞེས་བྱ་བའི་དོན་ཏོ། །དེ་བས་ན་ཀུན་གྱི་ཐ་མ་སྤང་ཞེས་གྲུབ་བོ། །ཞེས་ག་ཡ་དྷ་རའི་གསུང་ངོ༌། །འདི་ལ་སློབ་དཔོན་ཤཱནྟི་པ་དང༌། དམ་ཚིག་རྡོ་རྗེ་ན་རེ། ¡Ã ཨཱ་ལི་ (¡¶ ཞ ¡· ཨ་ ) དང་བྱང་ཆུབ་ཀྱི་སེམས་ལ་སོགས་ པའི་ལྷག་མ་སྤང་བ་འདི་དག་གི ་ཤུགས་ ལས་མཁའ་སྤྱོད་མས་ཀྱང་རྩ ་གསུམ་ བསྡུས་སཽ ༑ ༑ ¡Ã དེས་ན་ཆ་ཞེས་བྱ་བ་ཟུང་དུ་གྲུབ་བོ་ (¡¶ ཞ ¡·- དེས་ན་་་ུ་ུ་་་གྲུབ་བོ་ ) ཞེས་ཟེར་ བ ༑ འདིས་ནི་སྤང་ཞེས་བྱ་བའི་ཚིག་རིགས་པས་འཇུག་པར་ག་ལ་འགྱུར། དེས་ན་མ་ཡིན་ནོ། །རྩའི་མངོན་པར་རྟོགས་པ་དང༌། སློབ་དཔོན་མི་ཐུབ་ཟླ་བའི་རྗེས་སུ་འབྲང་བ་དང་བཅས་པ་ནི། རྩ་ཐ་མ་ལ་རྣམ་པར་དག་པ་ལྷ་མོས་མི་དགོས་སོ་དེས་ན་སྤང་ཞེས་བྱ་བའོ། །དེའི་རྒྱུ་མཚན་ནི་མེད་ཕྱིར་ཏེ་དོན་གྱི་བྱ་བ་མི་བྱེད་པས་མེད་པ་དང་འདྲ་བས་སོ། །དོན་གྱི་བྱ་བ་གང་ཞེ་ན། དགའ་བ་བཞིའི་ཡེ་ཤེས་མངོན་དུ་བྱས་པ་ན། རྩ་སོ་གཅིག་གིས་ཞུ་བདེའི་ཡེ་ཤེས་མྱོང་བ་དང་རྟོག་པ་དང་བཅས་པ་བཅོ་ ¡Ã ལྔ་པོ་སྐྱེད་ལ། དགའ་བ་བཅུ་དྲུག་པ་ལ་སྤྲོས་པ་མེད་དོ (¡¶ ཞ ¡· དེ ) ། །དེས་ན་དོན་གྱི་བྱ་བ་མྱོང་རྟོགས་ཀྱི་ཡེ་ཤེས་སོ། །མྱོང་བའི་ཡེ་ཤེས་བཅོ་ལྔ་ལས་མེད་པ་ཅིའི་ཕྱིར་སྙམ་ན། དེའི་རྟེན་ཆ་ཞེས་བྱ་བ་ཟུང་སྟེ་ ¡Ã ཨཱ་ ལི་ཡིན་ (¡¶ ཞ ¡· ཨ་ལི་འདོན་ ) ལ། དེ་ནི་བྱང་ཆུབ་ཀྱི་སེམས་ཀྱི་ཐིག་ལེ་བཅོ་ལྔར་འགྱུར་རོ་ཞེས་དེས་ན་བཅུ་དྲུག་པ་མེད་དོ། །ཞེས་བྱ་བའི་དོན་ཏོ། །དེ་ཉིད་རྒྱས་པར་བཤད་པ་ནི་བཅོ་ལྔའི་ཆ་ཞེས་པ་ཤློ་ཀ་གཅིག་སྟེ། བདེ་བ་ཆེན་པོ་ནི་དགའ་བ་བཅུ་

དྲུག་པ་ཡིན་ལ། ཨཱ་ལིའི་གཟུགས་ཏེ་ཨཿཚེག་དྲག་ཅན་མིང་དུ་ཡོད་ཀྱང་དོན་དུ་ མེད་པ་ལྟ་བུའོ། །རྣལ་འབྱོར་མའི་དག་པར་བྱ་བ་བཅོ་ལྔ་པོ་ནི་ཆས་བསྐྱེད། ཅེས་ པའཽ ༑ ༑ འདིས་ནི་འདི་སྐད་སྟོན་པར་འགྱུར་ཏེ། ཇི་ལྟར་ཕྱི་རོལ་དུ་ཡར་ངོ་དང་ མར་ངོའི་རིམ་པས་ཟླ་བ་འཕེལ་གྲིབ་བྱེད་པ་ལྟར། གཡོན་པ་དང་གཡས་པའི་ རིམ་པས་བྱང་ཆུབ་ཀྱི་སེམས་ཨཱ་ལི་བཅོ་ལྔའི་རིམ་པས་འཕོ་བ་ན། རྩ་བཅུ་དྲུག་ པ་ཚེས་བཅོ་ལྔ་པར་གྱུར་པ་ན་དེར་འཕོ་བ་མེད་པས་བྱ་བ་མེད་དོ་ཞེས་བྱ་བ་ནི་ ལུས་ཀྱི་གནས་ལུགས་སོ། །དེ་ལྟར་ན་ཨཱ་ལིའི་གཟུགས་ཏེ། རྒྱུ་དེ་གྲུབ་པས་ལམ་དུ་བྱས་པའི་ཚེ་དགའ་བ་བཅོ་ལྔའི་བར་དུ་ནི་བློ་འཕེལ་ཞིང ་འགྱུར་ བ་ཡིན་པས་འདི་ལམ་ཡིན་ནོ། །དེ་བས་ན་དེ་དག་གི་ངོ་བོས་རྣལ་འབྱོར་མ་བཅོ་ལྔར་བྱའོ། །དེ་ལ་ ནི་དེ་བཞིན་གཤེགས་པའི་དབུགས་དབྱུང་སྟེ་ལམ་མོ། །དགའ་བ་བཅུ་དྲུག་པར་ གྱུར་པ་ནི་སྤྲོས་པ་ཐམས་ཅད་བློ་ལས་ཡོངས་སུ་འདས་པའི་ཕྱིར་རྡོ་རྗེ་འཆང་ཆེན་པོ་འབྲས་བུ་ཡིན་ན་འདི་ལ་འདིས་དག་པར་བྱར་ཅི་ཡོད། དེས་ན་འདི་ནི་བདེ་བ་ཆེན་པོ་ཡིན་ལ། གཞན་ནི་དེའི་རྒྱུ་ཨཱ་ལིའི་གཟུགས་སུ་གནས་པས་བཅོ་ལྔ་ཡིན་ནོ་ཞེས་བྱའོ། །དེས་ན་བཅུ་དྲུག་པ་ཐ་མ་ཀུན་སྤང་ཞེས་བྱ་བ་འདི་གྲུབ་བོ། །མངོན་པར་རྟོགས་པ་ལས་ཀྱང༌། རྩ་སུམ་ཅུ་གཉིས་ལ་གནས་ཇི་ལྟ་བར་ཡི་གེ་བཅུ་དྲུག་དང་ ༑ ཚེས་གཅིག་ལ་སོགས་པར་རིམ་པ་དང༌། རིམ་པ་ལས་བཟློག་པའི་ཕྱིར་རོ་ ཞེས་སོ། །དཔལ་ཡེ་ཤེས་ཐིག་ལེ་ལས་ཀྱང༌། ཉ་གང་བ་ལས་དབང་ནི་ཤར། ། བཅོ་ལྔ་པ་ཡི་ཐིག་ལེས་སོ། །དཔའ་བོ་བཅུ་དྲུག་པ་ཡི་ཆ། །གཞན་ནི་གང་དུའང་མི་གནས་སོ། །ཞེས་པ་དང༌། དགའ་བའི་བྱེ་བྲག་རང་བཞིན་དགའ། །བཅུ་དྲུག་པ་ཡི་དོན་དུ་ཡོད། །ཆར་ཡང་བཅུ་དྲུག་འདི་རུ་ནི། །ཡོད་པ་མ་ཡིན་མེད་པ་མིན། ། གཡས་དང་གཡོན་གྱྀ་ཡན་ལག་ཏུ། །ཡར་ངོ་དེ་བཞིན་མར་ངོ་ཡི། །འདོད་པ་ཡིས་ནི་འབྱུང་བའི་ཚེ། །བཅུ་དང་ལྔ་ནི་གཉིས་མེད་སྦྱོར།

།ཞེས་གསུངས་པ་ལྟ་བུའོ། །ཡི་གེའི་དོན་ནི་འདི་ཉིད་ཡིན་ནོ། །ཉམས་སུ་བླང་བར་འདོད་པས་བླ་མའི་གསུང་བསྟེན་པར་རིགས་སོ། །རྩ་འདི་རྣམས་ལ་ལུས་ཀྱི་གནས་མི་འདྲ་བ་རྣམས་ནི་རྩའི་རྩེ་མོ་དང༌། རྩ་བ་དང༌། དབུས་ཀྱི་ཆ་ལས་མིང་དུ་བཏགས་པར་རིག་པར་བྱའོ། །དེས་ན་རྣལ་འབྱོར་མའི་རང་བཞིན་གྱི་རྩ་ལས་བདེ་བ་ཆེན་པོའི་རང་བཞིན་གྱི་བྱང་ཆུབ་ཀྱི་སེམས་དེ་ནི་ལྷན་ཅིག་སྐྱེས་པའི་ཡེ་ཤེས་ཀྱི་རང་བཞིན་གྱི་རྒྱུ་ཉིད་དུ་གྲུབ་པར་མཐོང་ནས། དེ་སྤང་དུ་མི་རུང་བ་མ་ལགས་སམ་ཞེས་འདྲི་བ་ནི་རྡོ་རྗེ་སྙིང་པོས་ཞེས་བྱ་བ་ལ་སོགས་ ¡Ã པའོ (¡¶ ཞ ¡· པ་སྟེ ) ། །དེའི་ལན་ནི་བཅོམ་ལྡན་ཞེས་པའོ། །དེ་ལྟར་མི་སྤང་ན་དེ་སྐྱེད་པའི་ཐབས་འདྲི་བ་ནི་རྡོ་རྗེ་སྙིང་པོས་ཞེས་ པའཽ ༑ ༑ དེའི་ལན་ནི་བཅོམ་ལྡན་འདས་ཞེས་བྱ་བ་ལ་སོགས་པའོ། །དེས་ན་འདི་ དག་ལེའུ་དང་པོ་དེ་ཉིདལས་འཕྲོས་པ་ཡིན་ཏེ། ཡ་གིར་དོན་དམ་པའི་ལས་དང༌། ཀུན་རྫོབ་ཀྱི་ལས་ཞེས་རྩའི་འཁོར་ལོས་བྱེད་པ་གཉིས་གསུངས་པ་དེའི་བཤད་པ་ཡིན་པས།གཞུང་གི་ཆ་མང་པོ་ཡོད་པས་བླ་མ་རྗེ་བཙུན་ས་བཅད་ལོགས་སུ་བཀར་ཏེ ༑ ལེའུ་དང་པོའི་དོན་ཞེས་གསུང་ངོ༌། །འདི་ལ་གཉིས་ཏེ། བྱང་ཆུབ་ཀྱི་སེམས་ མི་སྤོང་བར་བསྟན་པ་ནི་རྡོ་རྗེ་སྙིང་པོས་ཞེས་བྱ་བ་ལ་སོགས་པའོ། །བསྐྱེད་པར་བསྟན་པ་ལ་ཞུགས་པ་ནི་ཐབས་གང་གིས་ཞེས་བྱ་བ་ལ་སོགས་པའོ། །ལན་ལ་གཉིས་ཏེ། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི། བཅོམ་ ལྡན་འདས་ཀྱིས་ཞེས་བྱ་བ་ལ་སོགས་པ་སྟེ། དོན་ནི་བྱང་ཆུབ་ཀྱི་སེམས་སྐྱེད་པར་བྱེད་པ་ལ་རྒྱུ་གཉིས་ཏེ། དཀྱིལ་འཁོར་འཁོར་ལོ་སྟེ་བདེ་ཆེན་གྱི་སྙིང་པོ་ལེན་པའི་ཕྱིར ༑ ལས་ཀྱི་ཕྱག་རྒྱ་བསྟེན་པའི་རྣལ་འབྱོར་དང༌། རང་བྱིན་བརླབ་སྟེ་ཕྱག་རྒྱ་ ལ་སོགས་པ་ལ་མ་ལྟོས་པར་རང་གི་ལུས་ཉིད་ལ་ཡེ་ཤེས་སྐྱེད་པའི་ཐབས་སོ། །དེ་ལ་སྔ་མས་ནི་ཀུན་རྫོབ་བྱང་ཆུབ་ཀྱི་སེམས་བསྐྱེད་དེ། འབད་རྩོལ་ལ་ལྟོས་པ་

ཉིད་ཀྱི་ཕྱིར་རམ། བདེ་བ་ཤས་ཆེ་བའི་ཕྱིར་ཀུན་རྫོབ་ཅེས་བྱ་བའོ། །རང་བྱིན་ བརླབ་ཀྱིས་ནི་དོན་དམ་བྱང་ཆུབ་ཀྱི་སེམས་བསྐྱེད་དེ་འབད་རྩོལ་ལ་མ་ལྟོས་པས་སམ ༑ མི་རྟོག་པ་གཙོ་བོར་གྱུར་པའི་ཕྱིར་དོན་དམ་པའོ། །དེ་ ¡Ã རེ་རེ་ཡང་ (¡¶ ཞ ¡· དེ་ ) བདེན་པ་གཉིས་ཟུང་དུ་ཆུད་དོ་ཞེས་བསྟེན་པ་ནི་ཀུན་རྫོབ་ཀུནྡ་ཞེས་བྱ་བའོ ༑ ༑ གལ་ཏེ་འདི་སྙམ་དུ་ཁྱོད་ཅི་ལམ་ཐོག་མར་བསྐྱེད་པའི་རིམ་པ་བསྒོམས་ ལ ༑ དེ་ནས་ནི་རང་བྱིན་གྱིས་རློབ་པ། དེ་ནས་དཀྱིལ་འཁོར་གྱི་འཁོར་ལོ་བསྒོམ་མོ་ཞེས་བྱ་བ་དེ་ལྟར་ཡིན་ན། འདིར་ཡང་ཀུན་རྫོབ་བྱང་ཆུབ་ཀྱི་སེམས་ནི་དཀྱིལ་འཁོར་འཁོར་ལོས་བསྐྱེད་ལ། དོན་དམ་པ་ནི་རང་བྱིན་བརླབ་ཀྱིས་བསྐྱེད་པ་དེ་ལྟ་ན་སྔོན་ལ་དོན་དམ་རྟོགས་དཀའ་བ་བསྐྱེད་ནས་ཕྱི་ནས་ཀུན་རྫོབ་རྟོགས་སླ་བ་བསྐྱེད་པར་ག་ལ་འགྱུར། དེ་བས་ན་མི་རིགས་སོ་ཞེས་རྒོལ་ན། འདི་ལ་མི་རིགས་པ་མེད་དེ་ལམ་གྱི་རིམ་པ་ཐམས་ཅད་ནི་རང་གི་ངོ་བོ་རྒྱུ་འབྲས་ཀྱི་དབང་དུ་བྱས་ནས་རགས་པའི་རིམ་པ་ཙམ་ལ་དགོངས་ནས་བཞག་གི །ཕྲ་མོའི་རིམ་པའི་དབང་དུ་བྱས་ན་ལམ་ཐམས་ཅད་འདྲེ་ཞིང་འཇུག་པ་ཡིན་ཏེ། དཔེར་ན་ཀུན་རྫོབ་ཀྱི་ བདེན་པ་ལ་བརྟེན་ནས་དོན་དམ་པ་ རྟོགས་ནས། ཡང་དོན་དམ་པ་ལས་སྒྱུ་མ་ལྟ་བུའི་སྐུར་སྣང་བ་འདི་ལྟ་བུའམ། ཕ་རོལ་ཏུ་ཕྱིན་པ་དྲུག་གི་གོ་རིམ་ལྟ་བུའོ། །དེ་ལྟར་ན་འདིར་ཡང་དང་པོར་བསྐྱེད་པའི་རིམ་པ་ལ་གནས་ནས། རླུང་ལས་རྣམ་པར་རྒྱལ་བར་བྱེད་པ་ལ་རང་བྱིན་བརླབ་ཀྱི་དམིགས་པ་འཇུག་པས་དེས་ན་རང་བྱིན་བརླབ་སྔོན་དུ་འགྲོ་སྟེ། དེ་ལ་མ་བརྟེན་ན་ཐིག་ལེ་ལ་དབང་བར་ག་ལ་འགྱུར།དེ་ནས་ཕྱག་རྒྱ་བསྟེན་པའི་རྣལ་འབྱོར་འཇུག་པས་དཀྱིལ་འཁོར་འཁོར་ལོ་སྟེ་ཀུན་རྫོབ་བོ། །ཡང་འབད་རྩོལ་དོར་བ་འཇུག་པས་རང་བྱིན་བརླབ་སྟེ་དོན་དམ་པའོ།།དེ་བཞིན་དུུ་ས་དྲུག་པའི་བར་དུ་བསྐྱེད་པའི་རིམ་པ་ཡིན་ཡང་འགལ་བ་ཅི་ཡོད། མིང་དང་གོ་རིམ་འདི་ནི་ཕྱོགས་རེ་ཙམ་ལ་དགོངས་ཏེ་འཇོག་པར་བྱེད་དོ།

། ཡང་ན་ཐབས་གཉི་གས་ཀྱང་ཀུན་རྫོབ་དོན་དམ་སྟེ།ཞུ་བདེ་གཉིས་པོ་བསྐྱེད་པས་འདི་ལ་འགལ་བ་ཅི་ཡོད། ཡང་ན་དཀྱིལ་འཁོར་གྱི་འཁོར་ལོ་ནི་མིང་མང་བ་ལ་ འཇུག་པས་འདིར་དཀྱིལ་འཁོར་འཁོར་ལོ་ནི་བསྐྱེད་པའི་རིམ་པ་དང༌། དེའི་ལས་ཀྱི་ཕྱག་རྒྱ་ཡིན་ལ་རང་བྱིན་བརླབ་རྫོགས་རིམ་ཡིན་ནོ། །ཞེས་རྣམ་བཤད་ཕལ་ཆེར་གྱིས་བཤད་པས་ན་དེ་ལྟ་ནའང་འགལ་བ་ཡོད་པ་མ་ཡིན་ནོ། །རྒྱས་པར་བཤད་པ་ལ་གཉིས་ལས། དཀྱིལ་འཁོར་འཁོར་ལོ་རྒྱས་པར་བཤད་པ་དང༌། རང་བྱིན་བརླབ་རྒྱས་པར་བཤད་པའོ། །དང་པོ་ལ་དྲུག་སྟེ། བྱང་ཆུབ་ཀྱི་སེམས་བསྐྱེད་པའི་གནས་དང༌། དེར་མངོན་དུ་བྱས་པའི་ལྷན་སྐྱེས་ཀྱི་མཚན་ཉིད་དང༌། ཡེ་ཤེས་ཀྱི་རྟེན་ཕྱག་རྒྱའི་མཚན་ཉིད་དང༌། དེ་བསྟེན་པའི་ཚུལ་དང༌། དེ་ལས་བྱུང་བའི་བྱང་ཆུབ་ཀྱི་སེམས་མི་སྤོང་བའི་ཚུལ་དང༌། མི་སྤོང་བའི་འཐད་པའོ། །དང་པོ་ནི། བུད་མེད་ཀོལླའི་ཞེས་རྐང་པ་དྲུག་པོས་བསྟན་ཏོ། །གཉིས་པ་ནི། འདི་ཉིད་ འཁོར་བ་ཞེས་བྱ་བ་ལ་སོགས་པའོ། །དེ་ཅི་ཀོལླ་ལ་བརྟེན་པའི་བདེ་བ་དེ་ནི་ འཁོར་བ་ཡིན་ཏེ།བདག་ནི་གྲོལ་བ་དོན་དུ་གཉེར་བ་ལ་དེས་ཅི་བྱ་སྙམ་ན། བདེན་ མོད་འདི་ཉིད་འཁོར་བ་སྟེ། མ་རྟོགས་ན་མངོན་པར་ཞེན་པ་དང༌། ཉོན་མོངས་པ་ ལ་སོགས་པར་འགྱུར་རོ། །དེ་ལྟར་ཡིན་ཡང་འདི་ཉིད་མྱ་ངན་ལས་འདས་པ་སྟེ། ཐབས་ཀྱིས་ཟིན་པར་བྱས་ནའོ། །དེས་ན་གཅིག་ཉིད་ལའང༌། གཟུང་དང་འཛིན་ པ་རྣམ་པར་སྤངས། །ཞེས་བྱ་བ་དང༌། དངོས་པོའི་མཚན་ཉིད་དུ་ནི་བརྟག །ཅེས་ ལེའུ་དང་པོ་ལས་བསྟན་ཏོ། །གལ་ཏེ་འཁོར་འདས་ཐུན་མོང་དུ་གྱུར་པ་མི་འཐད་ དོ་སྙམ་ན། ཐུན་མོང་ཉིད་ཡིན་ཏེ་འཁོར་བ་སྤངས་ནས་གཞན་དུ་ཞེས་སྨོས་སོ། །དེའི་གཏན་ཚིགས་ནི་འཁོར་བ་གཟུགས་དང་ཞེས་བྱ་བ་ལ་སོགས་པ་སྟེ། ཐབས་ འདིར་མ་ཟད་ནམ་དུའང་འཁོར་འདས་ཐ་དད་མ་མཐོང་ངོ་ཞེས་བྱ་བའི་དོན་ཏོ། །དེས་ན་སློབ་དཔོན་ཀླུ་སྒྲུབ་ཀྱིས་ཀྱང༌། འཁོར་བ་སྤངས་པར་གྱུར་བ་ཡིས། །མྱ་ངན་འདས་ཁྱོད་མི་བཞེད་ཀྱི།

།འཁོར་བ་མི་དམིགས་པ་ཡིས་ (¡¶ ཞ ¡· ཉིད་ ) ནི། །ཞི་ཉིད་མགོན་པོ་ཁྱོད་ཀྱིས་བསྟན། །ཞེས་གསུངས་པ་ལྟ་བུའོ། ། (¡¶ ཞ ¡·+ དེས་ན་ཀུན་རྫོབ་དོན་དམ་ཚུལ་ཅན་ནོ། །ཞེས་བྱ་བ་སྟེ། བདེན་པ་གཉིས་ཀྱི་མཚན་ཉིད་བླ་མས་ཞིབ་ཏུ་གསུང་པར་འགྱུར་རོ ༑ ༑ ) གསུམ་པ་ ¡Ã དེའི་རྟེན་ (¡¶ ཞ ¡· དེ་ནི་བརྟེན་ ) ལས་ཀྱི་ཕྱག་རྒྱ་དངོས་ནི་ཤིན་ཏུ་ཞེས་བྱ་བ་ལ་སོགས་པ་སྟེ། ཐ་མལ་པ་ལ་མ་ཡིན་ཏེ་སྦྱང་བའི་བར་དུ་བསྟན་ཏོ། །དེ་བསྟན་པའི་ཐབས་ནི་དེར་ནི་ཆང་སྤང་ཞེས་བྱ་བ་ལ་སོགས་པའོ། །དེ་ལས་བྱུང་བའི་ག་པུར་མི་སྤང་བའི་ཚུལ་ནི་དེར་ ¡¶ ཞ ¡·+ མི་ ) སྦྱོར་བ་ཞེས་བྱ་བ་སྟེ། ལྕེ་ནི་རྡོ་རྗེ་སྟེ། རླུང་གི་ནུས་པས་ཞེས་བྱ་བའི་དོན་ཏོ། །དགོས་པ་ནི་གཉིས་ཏེ། བློ་སྟེ་ མི་རྟོག་པའི་ཤེས་རབ་བསྐྱེད་པའི་ཕྱིར་དང༌། སྟོབས་དེ་ལུས་ཀྱི་སྟོབས་ཏེ། དེས་ནི་ཏིང་ངེ་འཛིན་སྐྱེད་པར་ནུས་སོ། །ཡང་ན་སྟོབས་ནི་མཐར་ཐུག་པའི་སྟོབས་སོ།།དེ་ལྟ་བུ་བསྐྱེད་པར་ནུས་པའི་རྒྱུ་ནི་ག་པུར་ཉིད་ནི་བདག་མེད་མ་ཞེས་པས་སོ། ། དེ་ལྟར་ལས་ཀྱི་ཕྱག་རྒྱ་ལ་བརྟེན་ནས་ཀུན་རྫོབ་ཀུནྡ་ལྟ་བུ་བསྐྱེད་ནས། རང་བྱིན་ བརླབ་ལ་བརྟེན་ནས་དོན་དམ་པ་བདེ་སྟོང་གི་ཡེ་ཤེས་བསྐྱེད་པར་བྱའོ་ཞེས་སྟོན་ པ་ནི། བདེ་བ་དེའི་ཞེས་བྱ་བ་ལ་སོགས་པའོ། །འདི་ལའང་དྲུག་སྟེ། ཡེ་ཤེས་ བསྐྱེད་པའི་གནས་དང༌། དེའི་མཚན་ཉིད་དང༌། དེ་ལས་སྐྱེད་པའི་ཡེ་ཤེས་ཉམས་སུ་བླང་བའི་ཚུལ་དང༌། དེ་ལས་འབྲས་བུ་གྲུབ་པར་བསྟན་པ་དང༌། ཉམས་སུ་བླང་བའི་ཚུལ་རྒྱས་པ་དང༌། དེར་སྐྱེས་པའི་ཡེ་ཤེས་ཀྱི་མཚན་ཉིད་བསྟན་པའོ། །དང་པོ་ནི་བདེ་བ་དེའི་ཞེས་བྱ་བ་སྔར་བསྟན་པའི་བདག་མེད་ཚུལ་ཅན་དེའིའོ། ། ཕྱག་རྒྱ་ཆེ་སྟེ་དེས་གདབ་པར་བྱ་བས་ནའོ། །ཡང་ན་དེའི་བདེ་བ་དེ་ཉིད་ནི་ཕྱག་རྒྱ་ཆེན་པོའོ། །ཞེས་བྱ་བ་སྟེ། དངོས་པོ་ཐམས་ཅད་ལ་རྒྱས་འདེབས་པའི་ཕྱིར་རོ། །དེའི་གནས་ནི་ལྟེ་བའོ། །གཉིས་པ་དེའི་དབྱིབས་སམ་ཡོན་ཏན་ནམ་བྱེད་པ་

བསྟན་པ་ནི་དང་པོའི་ཞེས་བྱ་བ་ལ་སོགས་པ་རྐང་པ་བརྒྱད་དོ། །དེ་ཉམས་སུ་བླང་ཞིང་ལོངས་སྤྱོད་པ་ནི་དེ་ལས་སྐྱེས་པའི་ཞེས་བྱ་བ་སྟེ། དེ་ལས་སྐྱེད་པའི་ཚུལ་ནི་ བླ་མས་འཆད་པར་འགྱུར་རོ། །སྐྱེས་པའི་བདེ་བ་ནི་རྣལ་འབྱོར་པས་ཟ་བ་སྟེ། ཚིམ་ཞིང་མྱོང་བས་ལོངས་སྤྱོད་ཅེས་བྱ་བའི་དོན་ཏོ། །དེ་ལྟར་བྱས་པའི་དགོས་པའམ་ཕན་ཡོན་ནི་དེ་དང་ཞེས་བྱ་བ་སྟེ། བདེ་བ་ཆེན་པོ་དེ་དང་མ་བྲལ་བ་ནི་ལྷན་ཅིག་གོ །དེས་དངོས་པོ་ཐམས་ཅད་ལ་རྒྱས་འདེབས་པས་ཕྱག་རྒྱ་ཆེན་པོའོ། །དེ་ལས་བདེ་སྦྱིན་གྱི་དངོས་གྲུབ་ཏུ་འགྱུར་ཞེས་བྱ་བའོ། །དེ་ལ་ཅི་རྣལ་འབྱོར་པ་བདེ་བ་དེ་ཟ་ཞེས་པ་དེ་ཡུལ་ལ་ལོངས་མ་སྤྱད་པས་སམ། ལོངས་སྤྱད་པས་ཟ་སྙམ་པ་ ལ ༑ ལོངས་སྤྱོད་ཅིང་བཟའ་ཞེས་སྟོན་པ་ནི་གཟུགས་དང༌། ཞེས་བྱ་བ་ལ་སོགས་ པའོ ༑ ༑ ཤེས་རབ་ཀྱིས་སྤྱད་ (¡¶ ཞ ¡· སྤྱོད་ ) པ་ནི་ཡེ་ཤེས་གྱིས་ཡུལ་ཐམས་ཅད་ཁ་དོག་བསྒྱུར་ཅིང་སྤྱད་པ་སྟེ། གཟུགས་རྣམས་སྣ་ཚོགས་ལྟ་བ་དང༌། །ཞེས་བྱ་བ་ལ་སོགས་པ་གསུངས་པ་ལྟ་བུའོ། །དྲུག་པ་དེ་ལས་སྐྱེས་པའི་ཡེ་ཤེས་དེ་ཉིད་ཇི་ལྟ་བུ་ཞེ་ན། དེ་ཉིད་ལྷན་ཅིག་སྐྱེས་པ་ཞེས་བྱ་བ་ལ་སོགས་པ་སྟེ། ཡེ་ཤེས་ལྔ་ནི་ལེའུ་བརྒྱད་པར་བཤད་པ་ལྟ་བུ་སྟེ། ལེའུ་ལྔ་པར་བཤད་པ་དང་ཡང་མཚུངས་སོ། །དེ་ ལྟར་ན་དེ་དག་གིས་ལེའུ་དང་པོར་རྩའི་འཁོར་ལོ་གསུངས་པ་དང༌། ལེའུ་བརྒྱད་པར་རྣལ་འབྱོར་མའི་འཁོར་ལོ་གསུངས་པ་ (¡¶ ཞ ¡·- དང༌། ལེའུ་་་ུ་ུ་་་གསུངས་པ་ ) དེའི་དོན་བཤད་དོ།། །།ད་ནི་ཡང་ལེའུ་དང་པོར་སྡོམ་པའི་དབྱེ་ ¡Ã བའང་ (¡¶ ཞ ¡· བས་ ) གསུངས་ པ ༑ དེ་ལ་ལེའུ་བརྒྱད་པར་དཀྱིལ་འཁོར་འཁོར་ལོ་ལ་སོགས་པའང་གསུངས། དེ་དག་ནང་དུ་བསྡུ་བའང་གོང་ཉིད་དུ་གསུངས། དཀྱིལ་འཁོར་གྱི་འཁོར་ལོའི་ (¡¶ ཞ ¡· ལོ་ ) སྡོམ་པའང་གསུངས་ན་རང་བྱིན་བརླབ་ཀྱི་སྡོམ་པ་དེ་ཅི་འབྱུང་ངམ་མི་འབྱུང༌། འབྱུང་ན་དེ་ཇི་ལྟ་བུ་ཞེས་ལེའུ་དང་པོའི་དོན་གསལ་བར་ཤེས་པར་འདོད་ནས་ཞུ་

བ་ནི་རྡོ་རྗེ་སྙིང་པོས་ཞེས་བྱ་བ་ལ་སོགས་པའོ། །དེའི་ལན་ནི་བཅོམ་ལྡན་ཞེས་ བྱ་བ་ལ་སོགས་པའོ། །དེ་ལ་སྤྱིར་སྡོམ་པ་ནི། ཉན་ཐོས་དང༌། བྱང་ཆུབ་སེམས་དཔའ་དང༌། བསྐྱེད་པའི་རིམ་པ་དང༌། རྫོགས་པའི་རིམ་པ་དཀྱིལ་འཁོར་གྱི་འཁོར་ལོ་དང༌། རང་བྱིན་བརླབ་ཀྱི་སྡོམ་པ་ཞེས་བྱ་བ་དུ་མ་ཡོད་པ་ལས། དང་པོ་ གསུམ་ནི་གཞན་དུ་བསྟན། །དཀྱིལ་འཁོར་འཁོར་ལོའི་སྡོམ་པ་ནི་ལེའུ་གསུམ་པར་བསྟན་ཟིན་ཏོ། །རང་བྱིན་བརླབ་ལ་སྡོམ་པ་ནི་མདོར་བསྟན་ ¡Ã པ་ལེའུ་དང་པོར་བསྟན་ (¡¶ ཞ ¡·- པ་ལེའུ་དང་པོར་བསྟན་ ) ཏོ། །འདིར་རྒྱས་པར་འཆད་དོ། །དེ་ལ་སྤྱིར་རྣམ་པར་བཞག་ན། སྡོམ་པ་ནི་གནས་གང་དུ་སྡོམ་པ་དང༌། རང་གི་ངོ་ བོ་གང་དང༌། ཐབས་གང་གིས་དང༌། སྡོམ་པ་དང་ལྡན་པའི་གང་ཟག་རྣམས་ལ་ (¡¶ ཞ ¡· ལས་ ) སྔ་མ་གཉིས་ནི་རྒྱས་པར་འཆད་དོ། །ཐབས་ནི་འདི་ནས་མི་སྟོན་ཏེ་བླ་མའི་མན་ངག་གོ །སྔར་མ་བསྟན་པ་རྟེན་གྱི་གང་ཟག་འདི་ནས་སྟོན་ཏོ། །དེ་ལ་གནས་ནི་ཕྱི་རོལ་དུ་གཙུག་ལག་ཁང་དང༌། སྡེ་པ་བཞི་ལྟ་བུ་ནི། ནང་ (¡¶ ཞ ¡· རང་ ) གི་འཁོར་ལོ་དང་བཅས་པའི་ལུས་སོ། །ངོ་བོ་ལ་གསུམ་ལས་མི་མཐུན་པའི་ ཕྱོགས་སྡོམ་པ་དང༌། བདེ་ཆེན་གྱི་སྡོམ་པ་ནི་ཤུགས་ཀྱིས་སྟོན་པར་འགྱུར་རོ། ། གཞུང་འདིར་སྡོམ་པའི་གནས་དང༌། རང་གི་ངོ་བོ་ལས། མང་པཽ་སྡོམ་པ་གཙོར་ བྱས་ཏེ་སྟོན་པར་བྱེད་དོ། །འདིས་ནི་རྣལ་འབྱོར་པ་རང་བྱིན་བརླབ་བསྒོམ་པས་ རང་གི་ལུས་ཙམ་ལས་སྤྲོས་པའི་སྒྲོ་འདོགས་གཅོད་པར་བྱེད་པའི་དགོས་པ་ ཡོད་དཽ

༑ ༑ ཅིའི་ཕྱིར་སྤྲོས་པ་ཆོད་སྙམ་ན། དངོས་པོ་ལ་ཡང་དག་པ་བདེན་པར་སོ་སོར་ གྲུབ་པ་ནི་ཕྱི་རོལ་ནའང་མེད་ལ། རང་གི་ངོ་བོ་དེ་ཙམ་པོ་དེ་འདྲ་བར་ལུས་ལ་ཚང་ བའི་ཕྱིར་གཅོད་པར་བྱེད་དོ། །འདི་ལ་གཉིས་ཏེ། མདོར་བསྟན་པ་དང༌། རྒྱས་ པར་བཤད་པའོ། །དང་པོ་ནི་རྣལ་འབྱོར་མ་ལུས་ཞེས་བྱ་བ་ཤློ་ཀ་གཅིག་གོ །རྒྱས་པར་བཤད་པ་ལ་གསུམ་སྟེ། རྩ་ལ་རྣམ་པར་བཞག་པ་དང༌། འཁོར་ལོ་བཞི་ལ་བཞག་པ་དང༌། སེམས་ཅན་ཐམས་ཅད་རང་བཞིན་གྱིས་སྡོམ་སྲུང་དུ་བསྟན་པ་སྡོམ་པ་དང་འབྲེལ་བའི་གང་ཟག་གོ །དང་པོ་ནི་ཅི་བོལླའི་ཞེས་བྱ་བ་སྟེ། དོན་ནི་སྔར་ལེའུ་གསུམ་པར་བདེ་བ་མཆོག་ཏུ་གྱུར་པའི་སྡོམ་པ་དེ་ཐབས་ཤེས་རབ་ཀྱི་ཨེ་ཝྃ་ལ་བརྟེན་ནས་བསྐྱེད་པ་ཡིན་ན (¡¶ ཞ ¡· ལ ) ། དེ་ཅིའི་ཕྱིར་རང་བྱིན་བརླབ་འདི་ལ་ཡོད་དམ་ཞེ་ན། ཕྱི་རོལ་གྱི་མེད་ཀྱང་ནང་གི་ཡོད་དོ་ཞེས་སྟོན་པ་སྟེ། བོལླ་སྟེ་རྩ་ཨ་ཝ་དྷཱུ་ཏཱིའོ། །དེར་སྐྱེས་པའི་བདེ་བ་ནི་དེའི་བདེ་བ་སྟེ་དེ་ནི་ཕྱག་རྒྱ་ཆེན་པོའོ ༑ ༑ རྡོ་རྗེ་སྐྱེ་མཆེད་ནི་གཉིས་སུ་མེད་པའི་ཡེ་ཤེས་སོ། །དེས་ན་བདེ་བ་དང་ སྟོང་པ་ཟུང་དུ་འཇུག་པ་འདི་ནི་ཐབས་ཤེས་རབ་བོ། །ཡང་ན་རྩ་དང་བདེ་བའོ། །དེ་ནི་སྙོམས་པར་འཇུག་པ་ཡིན་གྱི་གཞན་སྤྱིའི་གཉིས་གཉིས་མི་དགོས་སོ་ཞེས་བསྟན་ཏོ། །འདིས་ནི་ཕྱི་མའི་ཐབས་ཤེས་རབ་བསྡུས་པའི་ཕྱིར་མང་པོ་གཅིག་ ཏུ་སྡོམ་པའང་བསྟན་ལ། ཡང་བདེ་ཆེན་གྱི་སྡོམ་པ་དང༌། སྡོམ་པའི་ཐབས་ཅུང་ ཟད་ཀྱང་ཤུགས་ལས་བསྟན་ཏོ། །གཉིས་པ་འཁོར་ལོ་ལ་བཞག་པ་ལ་གསུམ་སྟེ། སྐུ་གསུམ་དུ་བཞག་པ་དང༌། འབྲས་བུ་བཞིར་བཞག་པ་དང༌། སྡེ་པ་བཞིར་ བཞག་པའོ། །དེ་ལ་རྩ་ལ་ནང་གི་སྙོམས་འཇུག་བཞག་པ་དང༌། སྐུ་གསུམ་དང་འབྲས་བུ་བཞིར་བཞག་པ་ནི། སྡོམ་པ་རང་གི་ངོ་བོ་མང་པོ་གཅིག་ཏུ་བསྡུ་བ་སྟོན་ ཏཽ ༑ ༑ སྡེ་པ་བཞིར་བཞག་པས་ནི་གང་དུ་སྡོམ་པ་སྟོན་ཏོ། །དེ་ལ་དང་པོ་ནི་སྤྱིར་ སྐུ་གསུམ་ཐོབ་པར་འདོད་ན་སྐུ་གསུམ་མ་ཤེས་ཤིང་ཉམས་སུ་མ་བླངས་ན་ཐོབ་

པར་མི་འགྱུར་ཞིང་དེ་ཤེས་པ་བསྐྱེད་རིམ་ལ་སོགས་པའི་ཐབས་མང་པོ་གསུངས་ ན་དེ་འདིར་ཇི་ལྟར་ནང་དུ་བསྡུ་ཞེ་ན། སྐུ་གསུམ་ཞེས་བྱ་བ་ཤློ་ཀ་གཅིག་གིས་ མདོར་བསྟན། ཆོས་དང་ཞེས་བྱ་བས་རྒྱས་པར་བཤད། མ་ལུས་པའི་ཞེས་བྱ་བ་ ལ་སོགས་པས་ངེས་ཚིག་དང་བཅས་ཏེ་རབ་ཏུ་རྒྱས་པར་བཤད་དོ། །ཡང་འདི་ སྙམ་དུ་རྒྱུ་དང་རྐྱེན་རྣམས་མེད་ན་ནི་འབྲས་བུ་མེད་ལ། རྒྱུ་འབྲས་མེད་ན་འདུས་ བྱས་ཀྱི་ཆོས་རྣམས་སམ་སྐྱེ་བ་དང་འགོག་པ་མི་འབྱུང་ངོ༌། །དེ་བས་ན་འདི་གང་དུ་ བསྡུས ༑ དེ་ལ་སྤྱིར་འབྲས་བུ་ནི་ལྔ་སྟེ། ཕྱིས་ཁད་ཀྱིས་ཆེར་སྨིན་པས་སམ། སོ་སོ་རང་གིས་ཆེར་སྨིན་པ་སྟེ། མི་འདྲ་བར་སྨིན་པ་རྣམ་སྨིན་གྱི་འབྲས་བུའོ། །རྒྱུུ་ (¡¶ ཞ ¡· རྒྱུད་ ) དང་འདྲ་བས་ན་རྒྱུ་མཐུན་པའོ། །འགགས་པས་ན་བྲལ་བའི་འབྲས་ བུ ༑ སྟོབས་ཀྱིས་སྐྱེ་བས་ན་སྐྱེས་བུ་བྱེད་པའི་འབྲས་བུ། སྔོན་མེད་བྱུང་བ་བདག་པོའི་འབྲས་བུའོ། །དེ་ལྟར་ཡང༌། མཛོད་ལས། རྣམ་སྨིན་ལུང་དུ་མ་བསྟན་ཆོས།།སེམས་ཅན་བརྗོད་ལུང་བསྟན་ཕྱིར་འབྱུང༌། །རྒྱུ་མཐུན་རྒྱུ་དང་འདྲ་བའོ། །བྲལ་བ་བློ་ཡི་ཟད་པའོ། །གང་གི་སྟོབས་ཀྱིས་གང་སྐྱེས་པའི། །འབྲས་བུ་སྐྱེས་བུ་བྱེད་ ལས་སྐྱེས། །སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས ༑ ༑ ཞེས་སོ། །དེ་ལ་འབྲས་བུ་དེ་དག་ཡོད་ལ། དེས་དེ་དག་གི་རྒྱུའང་ཡོད་པ་ཉིད་ཡིན་ནོ་ཞེས་སྟོན་པ་ནི་ཨེ་ཝཾ་ཞེས་བྱ་བ་ལ་སོགས་པས་མདོར་བསྟན་ཏོ། །ལས་ཀྱི་རླུང་གིས་ཞེས་བྱ་བ་ལ་སོགས་པས་རྒྱས་པར་སྟོན་ཏེ། ལས་ཀྱི་རླུང་ནི་བཤང་སྒོའི་རླུང་སྟེ། དེས་བསྐུལ་བས་མེ་འབར་བ་ནི་རྒྱུ་ཡིན་ལ། དེ་ལས་ཙཎྜ་ལཱིའི་མེ་འབར་བ་སྤྱོད་པ་སྟེ། བཅོམ་ལྡན་མ་ཨ་ཝ་དྷཱུ་ཏཱིས་ལོངས་སྤྱད་པས། རྒྱུ་མཐུན་གྱི་འབྲས་བུ་ལ་ལོངས་སྤྱད་ཅེས་བྱའོ། །སྔར་མདོར་བསྟན་པའི་སྐབས་སུ་སྐྱེས་བུ་བྱེད་པ་སྔོན་དུ་བསྟན་པ་ནི་འཁོར་ལོའི་རིམ་པ་ཡིན་ལ། འདིར་སྐྱེས་བུ་བྱེད་པ་ཕྱིས་བསྟན་པ་ནི།

སྐྱེས་བུ་བྱེད་པ་རྣལ་མོ་ནི་སངས་རྒྱས་ཡིན་ལ། དེ་དང་བྲལ་བའི་འབྲས་བུ་འགོག་པ་དགོས་པའི་ཕྱིར་ཞེས་དགོངས་ ¡Ã པའི (¡¶ ཞ ¡· པ་ནི ) ། ། བདག་པོའི་འབྲས་བུ་ནི་སྐྱེས་བུ་བྱེད་པའི་འབྲས་བུ་དང་མཚུངས་པའི་ཕྱིར་དེར་ བསྡུས་པས་འབྲས་བུ་བཞིའོ། །ལེའུ་དང་པོར་སྡོམ་པའི་གནས་བསྟན་པ་སྤྱིར་ སྡེ་པ་བཞི་གསུངས་པ་དེ་རྒྱས་པར་བཤད་པའི་ཕྱིར་གང་ཕྱིར་ཞེས་བྱ་བ་ལ་སོགས་ པའོ ༑ ༑ དེ་ལ ་ཉན་ཐོས་ ཀྱི་སྡོམ་པ་ཐམས་ཅད་སྡུད་པར་བྱེད་པ་ནི་སྡེ་པ་བཞི་པ་འདི་ཡིན་ཏེ། དགེ་འདུན་མང་པོ་འདུས་པ་རྣམས་ནི་ཕལ་ཆེན་ནོ། །གནས་མི་འགྱུར་ བ་གནས་བརྟན་འཕགས་པ་རྣམས་ནི་གནས་བརྟན་པའོ། །གང་ཅུང་ཟད་ཐམས་ ཅད་ཡོད་དོ་ཞེས་ཆོས་སྨྲ་བ་གཙོ་བོར་བྱེད་པ་རྣམས་ནི་ཐམས་ཅད་ཡོད་སྨྲའོ། ། གནས་བརྟན་རྒྱལ་པོའི་བུ་ཀུན་གྱིས་བཀུར་བ་ནི་ཀུན་བཀུར་ཏེ། སྡེ་པ་བཞི་པོ་འདི་དག་གིས་བསླབ་བྱ་དང་གཙུག་ལག་ཁང་དུ་སྡཽམ་དགོས་སོ་ཞེས་དོགས་པ་ལ།དེའང་རང་གི་ལུས་ལ་འདུས་པར་སྟོན་པ།གང་ཕྱིར་སྤྲུལ་པ་གནས་བརྟན་ཕྱིར། །ཞེས་བྱ་བ་ལ་སོགས་པས་དེ་འདི་ལས་འདྲ་བ་ཡོད་པས་སོ་ཞེས་བྱ་བར་དགོངས་ སོ ༑ ༑ ཡང་འདི་སྙམ་དུ་རྟོགས་ཏེ། སྡོམ་པའི་ངོ་བོ་དང༌། སྡེ་པ་བཞིའི་དོན་ ¡Ã ལྷ་འདྲ་བར་སྣང་ལ (¡¶ ཞ ¡· ལྟ་བུ་སྣང་ཡང་ ) ། སྡེ་པའི་རྩ་བ་ནི་སྡོམ་པ་དང་ལྡན་ པའི་གང་ཟག་ལ་ལྟོས་ཏེ་དེའང་རབ་ཏུ་བྱུང་བ་ཡིན་པས། དེའང་འདིར་མེད་ལ། ཡང་སྡོམ་པ་དང༌། སྡེ་པ་ཐམས་ཅད་ཀྱི་རྩ་བ་སངས་རྒྱས་བཅོམ་ལྡན་འདས་ཉོན་ མོངས་པ་སྤངས་པའི་དགེ་སློང་དེ་འདི་ལ་མེད་ན། འདིར་མང་པོར་མ་འདུས་པར་གྱུར་ཏོ་ཞེས་དོགས་པ ་བསལ་ བའི་ཕྱིར་སྡེ་པ་ཞེས་བྱ་སྐུ་རུ་བརྗོད་ཅེས་པ་ལ་སོགས་པ་སྨོས་སོ། །འདི་ལ་བཞི་སྟེ། ཆོས་མཐུན་གྱི་སྒོ་ནས་དགེ་སློང་དང༌། སངས་ རྒྱས་སུ་བསྟན་པ་དང༌། དེ་ལ་ངོ་མཚར་སྐྱེས་ཏེ་བརྒྱལ་བ་དང༌། བསྟོད་པའི་སྒོ་ ནས་བསླང་བ་དང༌། དེའི་ཐེ་ཚོམ་བསལ་བའི་ཕྱིར། །དེ་ཁོ་ནའི་དོན་བཤད་པའོ།།དང་པོ་ལ་སྡེ་པ་ཞེས་པ་ནི་ནི་ཀཾ་སྟེ།

ཚོགས་པའམ་འདུས་པ་ཡིན་ལ། དེ་ལ་ཀཱ་ཡ་ ཞེས་ལུས་ཀྱི་སྒྲ་ལའང་ཡོད་པ་དང༌། ལུས་འདུས་པ་དང་འདྲ་བས་སྡེ་པ་ནི་སྐུའོ། །དེའི་རབ་ཏུ་བྱུང་བ་ནི་ལྟོ་བ་ལ་གནས་ཞེས་བྱ་བ་ལ་སོགས་པའོ། །སངས་རྒྱས་དང་འདྲ་བ་ནི་སངས་རྒྱས་ཉིད་དུ་ཐེ་ཚོམ་མེད་ཅེས་བྱ་བ་ལ་སོགས་པའོ། །གཉིས་ པ་ཐེ་ཚོམ་སྐྱེས་པ་ནི་དེ་ལས་ཞེས་བྱ་བ་ལ་སོགས་པ་སྟེ། ལུས་ལ་ཆོས་མཐུན་པའི་སངས་རྒྱས་སུ་བསྟན་པས་ངོ་མཚར་སྐྱེས་པའམ་ཐེ་ཚོམ་དུ་གྱུར་ ¡¶( ཞ ¡·+ པ་ ) ཏེ། བརྒྱལ་བ་དང་འདར་བ་ལ་སོགས་པའོ། །གལ་ཏེ་ལྷ་མོ་རྣམས་བརྒྱལ་བ་ལ་ སོགས་པ་ཡོད་ན་ལྷ་མོ་རྣམས་ཐ་མལ་པར་མི་འགྱུར་རམ་སྙམ་ན། རྡོ་རྗེ་ལྷ་མོ་ རྣམས་ལ་བརྒྱལ་བ་ལྟ་ག་ལ་ཞིག་ཐ་དད་དུ་འཛིན་པའི་རྟོག་པའང་མེད་དོ། །དེ་བས་ན་བློ་དམན་པའི་སྐྱེ་བོ་རྣམས་ཀྱི་ཐེ་ཚོམ་བཅད་ཅིང་དྲང་བའི་དོན་དུ་བསྟན་ ཏོ ༑ ༑ (¡¶ ཞ ¡· པ་ ) ཡང་ན་སྔར་བསྟན་པ་གོམས་པར་བྱས་པ་ལས་ཏིང་ངེ་འཛིན་སྐྱེས་ པ་ནི་བརྒྱལ་བ་ལ་སོགས་པ་སྟེ་ཞི་གནས་ཡིན་ལ། བསླང་སྟེ་ཐེ་ཚོམ་བསལ་བ་ནི་ལྷག་མཐོང་གི་དོན་ཡིན་ནོ་ཞེས་སློབ་དཔོན་ཁ་ཅིག་གསུང་ངོ༌། །བསྟོད་པའི་སྒོ་ ནས་བརྒྱལ་བ་ལས་བསླང་བ་ནི་ཡང་རྡོ་རྗེ་ཅན་གྱིས་ཞེས་བྱ་བ་ལ་སོགས་པའོ། །ཐེ་ཚོམ་བསལ་བ་ལ་བདུན་ཏེ། རང་བཞིན་གྱིས་སངས་རྒྱས་ཡིན་ཡང༌། (¡¶ ཞ ¡· ལ ) གློ་བུར་གྱི་དྲི་མ་སེམས་ཅན་དུ་མི་འགལ་ཞིང་དེ་བསལ་ན་སངས་རྒྱས་ཡིན་པ་དང༌། གློ་བུར་གྱི་དྲི་མ་དེ་སེལ་བའི་ཐབས་དང༌། དེའི་ཕྱིར་ཐམས་ཅད་སངས་རྒྱས་ཀྱི་ གང་ཟག་དུ་བསྟན་པ་དང༌། ལོགས་སུ་སངས་རྒྱས་བཙལ་དུ་མེད་པར་བསྟན་པ་དང་ ༑ དེའི་ཕྱིར་ལམ་ཤེས་ནཐམས་ཅད་གྲུབ་པར་བསྟན་པ་དང༌། མ་ཤེས་ན་མི་འགྲུབ་པ་དང༌། ཐབས་ཀྱི་རང་བཞིན་བསྟན་པའོ། །དང་པོ་ནི་བཅོམ་ལྡན་འདས་ ཀྱི་བཀའ་སྩལ་པ། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་བསལ་ནས་ནི་སངས་རྒྱས་ཉིད། །ཅེས་གསུངས་སོ། ། དེ་ལ་འདི་སྙམ་དུ་རྟོགས་ཏེ།

སེམས་ཅན་རྣམས་ནི་སངས་རྒྱས་ཉིད། །ཅེས་བྱ་བ་འདི་གང་ (¡¶ ཞ ¡· གོང་ ) དུ་བསྟན་པ། ཟླ་བ་བཅུའང་ས་རྣམས་ཉིད། །ཅེས་བྱ་བ་ ལ་སོགས་པ་འདི་ལ་ཟེར་བའམ། འོན་ཏེ་རང་བཞིན་གྱིས་དག་པའི་སངས་རྒྱས་ ལ་ཟེར། དང་པོ་ནི་མི་རིགས་ཏེ། གློ་བུར་གྱི་དྲི་མ་དེ་བསལ་ན་ཟླ་བ་བཅུ་པར་འགྱུར་ཞིང་མངལ་གྱི་ཕྲུ་མ་ཆོས་གོས་ཉིད་དུ ་འགྱུར་ བ་ནི་སྲིད་པ་མ་ཡིན་ནོ། །གལ་ཏེ་རང་བཞིན་གྱིས་དག་པའི་སངས་རྒྱས་ཡིན་ནོ་ཞེ་ན། དེའང་མི་རིགས་ཏེ། གོང་དུ་ཆོས་མཐུན་བཤད་པ་ལ་ལྷ་མོ་རྣམས་ཐེ་ཚོམ་སྐྱེས་ཤིང་གཞི་ (¡¶ ཞ ¡· འདིར་ ) དེ་ བསླང་བའི་ཕྱིར་ཡིན་པས། སྐབས་སུ་མ་བབ་པ་ཡིན་ནོ་ཞེས་དྭོགས་པ་ལ།འདིར་རང་བཞིན་གྱིས་སངས་རྒྱས་ཡིན་པ་ལ་དགོངས་སོ། །དེ་སྐབས་སུ་མ་བབ་པའང་མ་ཡིན་ཏེ། གོང་དུ་བསྟན་པའི་འཁོར་ལོ་ལ་སྐུ་གསུམ་བཞག་པ་དང༌། ལུས་བདེ་བར་བཞག་པ་ལ་སོགས་པ་སྟེ། ཐམས་ཅད་ཆོས་མཐུན་ལ་བཞག་པ་ ཡིན་ལ། ཆོས་མཐུན་ལ་བཞག་པའི་དགོས་པའང་དེ་ལྟར་ཤེས་པ་ལམ་ཉིད་དུ་ བསྒྲུབ་པའི་ཕྱིར་ཏེ།དཔེར་ན་རང་གི་རྟོག་པ་ལ་སྣང་བའི་བསྐྱེད་རིམ་ལ་སྐུ་གསུམ་ཡེ་ཤེས་ལྔ་ལ་སོགས་པར་མོས་པ་ལྟ་བུའོ། །དེ་ལྟར་ལམ་དང་ཆོས་མཐུན་ཡིན་ པར་རྣལ་འབྱོར་མ་རྣམས་ཀྱིས་ཤེས་པས། དེ་ལྟར་བསྟན་པ་འདི་ཉིད་སངས་ རྒྱས་སོ། །ཞེས་ཐེ་ཚོམ་སྐྱེས་པ་མ་ཡིན་ཏེ། དེས་ན་ལམ་ཐམས་ཅད་རང་གི་ ལུས་ལ་ཚང་ན་སེམས་ཅན་རྣམས་མི་གྲོལ་བ་འདི་ཅི་རྒྱུ་མེད་པའམ་འོན་ཏེ་དེ་ལྟར་ཤེས་པ་ལམ་མ་ཡིན་པའམ། ཅི་ཡིན་ཞེས་ངོ་མཚར་རམ་ཐེ་ཚོམ་དུ་གྱུར་པའོ། །དེ་ བས་ན་དེའི་བརྒྱལ་བ་བསླང་བའི་རྒྱུ་མེད་པའང་མ་ཡིན་ནོ། །ཞེས་སྟོན་པ་ནི་ སེམས་ཅན་རྣམས་ནི་རང་བཞིན་གྱིས་སངས་རྒྱས་ཉིད་ཡིན་ཞེས་འདིར་འབྲེལ་ལ ༑ དེ་ཉིད་ཤེས་པ་ལམ་ཡིན་པ་ནི་གང་གིས་མི་ཤེས་ཞེས་བྱ་བས་སྟོན་པས་ན་ འདིར་སྐབས་སུ་བབ་པ་ཡིན་ནོ། །དེ་ལྟར་ཐམས་ཅད་སངས་རྒྱས་ཡིན་ན་ཅིའི་ ཕྱིར་འཁོར་བར་འཁྱམ་སྙམ་པ་ལ། འོན་ཀྱང་གློ་བུར་དྲི་མས་བསྒྲིབས་ཏེ།

དྲི་མ་ ནི་གཟུང་འཛིན་ལ་སོགས་པའོ། །དེ་གློ་བུར་ནི་སེམས་ཀྱི་རང་བཞིན་མ་ཡིན་ཞེས་ བྱ་བ་བསལ་དུ་རུང་བ་ཡིན་གྱི། དང་པོ་དག་པ་ལ་སྐབས་སུ་མ་དག་པ་མ་ཡིན་ཏེ།ཡིན་ནའང་འཁོར་བར ་འགྱུར་ བའི་ཕྱིར་རོ། །དེ་བས་ན་གློ་བུར་པ་དེ་ཐབས་འདིས་བསལ་ན་སངས་རྒྱས་ཡིན་ནོ། །དེ་ལ་སྒྲོ་འདོགས་ཆོད་པའི་རྟོགས་པ་དབུལ་བ་ནི་དེ་དེ་བཞིན་ཤེས་བྱ་སྟེ། བདེན་པ་མ་མཆིས་པ་ནི་གློ་བུར་དུ་བསྒྲིབས་པས་སོ།། བརྫུན་པ་མ་མཆིས་པ་ནི་རང་བཞིན་གྱིས་དག་པ་ཞེས་བྱ་བར་དགོངས་སོ། །གློ་ བུར་གྱི་དྲི་མ་དེ་སེལ་བར་བྱེད་པའི་ཐབས་ནི་སྔར་བསྟན་པའོ། །དེ་ཉིད་ཐབས་ ཡིན་ནོ་ཞེས་སྟོན་པ་ནི་བཅོམ་ལྡན་འདས་ཀྱིས་ཞེས་བྱ་བ་ལ་སོགས་པ་སྟེ། གང་ གིས་སོ་སོ་སྐྱེ་བོའི་ལུས་འདི་ཉིད་ཀྱིས་བཅིངས་པ་འདིས་རྣལ་འབྱོར་པས་དེ་ཉིད་ཤེས་ན་གྲོལ་བར་བྱེད་ཅེས་བྱ་བ་སྔར་ལེའུ་གཉིས་པར་བསྟན་པའོ། །ཐབས་དེ་གང་ཞེ་ན། ཞི་བའི་ཐབས་ཤེས་ཤིང་ནི་མི་གནས་པའི་མྱ་ངན་ལས་འདས་ པའི་ཐབས་རྟོགས་པས་སོ། །ཀྱེའི་རྡོ་རྗེར་ངལ་བསོ་བ་ནི་སྡུག་བསྔལ་སྣ་ཚོགས་ཀྱིས་དུབ་པ་དེ་ལམ་བདེ་བ་འདི་ཉམས་སུ་བླངས་པས་སོ། །དེས་ན་ཐམས་ཅད་ སངས་རྒྱས་ཀྱི་གང་ཟག་ཏུ་བསྟན་པ་ནི་རང་རང་གི་རྣམ་རྟོག་ལས་ཏེ། རྟོགས་ན་ཐམས་ཅད་འགྱུར་ཏེ་རང་བཞིན་གྱིས་དག་པའི་ཕྱིར་རོ་ཞེས་སྟོན་པ་ནི་རང་བཞིན་བདེ་བ་ཅན་ཞེས་སྦྱར་རོ། །རྒྱུད་བླ་མ་ལས།རྫོགས་སངས་སྐུ་ནི་འཕྲོ་ཕྱིར་དང༌། །དེ་བཞིན་ཉིད་དབྱེར་མེད་ཕྱིར་དང༌། །རིགས་ཡོད་ཕྱིར་ན་ལུས་ཅན་རྣམས། །རྟག་ཏུ་དེ་ཡི་སྙིང་པོ་ཅན། །ཞེས་གསུངས་པ་ལྟ་བུའོ། །དེས་ན་ལོག་པའི་སངས་རྒྱས་ཚོལ་བ་དགག་པ་ནི་འཇིག་རྟེན་ཞེས་བྱ་བ་ལ་སོགས་པའོ། །ལམ་ཤེས་ན་བྱ་བ་ དང་སྤྱོད་པ་ལ་སོགས་པའམ། ཐེག་པ་ཐུན་མོང་བ་ལྟར་གང་ཟག་རིགས་ལ་ལྟོས་ པ་དགག་པ་ནི། གདོལ་པ་ཞེས་བྱ་བ་ལ་སོགས་པ་སྟེ། རྒྱུད་སྦྱང་བར་མ་བྱས་ པའང་འགྲུབ་པར་བསྟན་ཏེ། འདི་ལ་ལམ་ཅིག་ཅར་བ་ཞེས་བྱའོ།

།འདིས་ནི་རྒྱུད་ཀྱི་ཆེ་བ་ཉིད་བསྟན་ཏོ། །ལམ་མ་ཤེས་ན་མི་འགྲུབ་པར་བསྟན་པ་ནི་བྱིས་པ་མི་ ཤེས་ཞེས་བྱ་བ་ལ་སོགས་པའོ། །བདུན་པ་ཐབས་དངོས་ནི། རྡོ་རྗེ་སྙིང་པོ་ཞེས་ བྱ་བ་ལ་སོགས་པ་སྟེ། ཀྱེའི་རྡོ་རྗེ་ནི་སྟོང་པ་དང་སྙིང་རྗེ་གཉིས་སུ་མེད་པའོ། །དེའི་ཐབས་ནི་ལམ་བསྐྱེད་རྫོགས་གཉིས་འཁོར་རང་བཅས་པའོ། །ཡུལ་རྣམ་སྦྱོང་ནི་དེས་རྣམ་པར་རྟོག་པ་ཐམས་ཅད་འཇོམས་ཞེས་བྱ་བའི་དོན་ཏོ།།དེ་དག་ནི་སྦས་པའི་དོན་དུ་བཤད་པའོ། །གོང་དུ་གང་གི་ཕྱག་རྒྱ་ཅི་ཞེས་དྲིས་པའི་ལན་གསུངས་པ་དེ་ལ། རིགས་འཆོལ་བར་འགྱུར་རོ་ཞེས་འགལ་བར་མཐོང་ནས་དྲིས་པ་བཞི་ལ་ལན་བརྒྱད་གསུངས་པ་ནི། རྡོ་རྗེ་སྙིང་པོས་གསོལ་པ། ས་ནི་ཞེས་བྱ་བ་ལ་སོགས་པའོ། །ལན་གྱི་དོན་ནི་འགལ་བ་མ་ཡིན་ཏེ། རྟེན་དང་བརྟེན་པ་དང་རྒྱུ་དང་འབྲས་བུ་ཞེས་བྱ་བ་འདིར་འབྲེལ་ཏོ་ཞེས་བྱ་བའི་དོན་ཏོ། །འདོད་ཆགས་ཁྲག་བཤད་ (¡¶ ཞ ¡· བཤང་ ) པ་ཞེས་བྱ་བ་འདི་ནི་ཉོན་མོངས་པའི་རྒྱུ་འབྲས་མ་ཡིན་ ཏེ ༑ འདོད་ཆགས་ལས་འབྲས་བུ་ཁྲག་འཕེལ་ལ། དེ་རྣམ་པར་དག་པ་ནི་རིན་ ཆེན་འབྱུང་གནས་སམ། ཁྲག་ལས་ (¡¶ ཞ ¡· ལ་ ) རཏྣ་སཾ་བྷ་བ་ཞེས་སྒྲའི་རྒྱུ་འབྲས་སོ། །ལྷག་མ་ནི་གོ་སླའོ། །སྔར་ལེའུ་གཉིས་པར་འབྱུང་པོ་ཐམས་ཅད་ ཀྱི་གཏོར་མའི་སྔགས་སོ་ཞེས་གསུངས་པ་དེ་ལ།གཏོར་མའི་དགོས་པ་དང་མགྲོན་ལ་སོགས་པ་མ་གསུངས་པས།ཞུས་པ་ནི། ཀྱེའི་རྡོ་རྗེ་ཞེས་བྱ་བ་ལ་སོགས་པའོ། ། ལན་ལ་གསུམ་སྟེ། དགོས་པ་མདོར་བསྡུས་པ་དང༌། གཏོར་མའི་སྔགས་དང༌། ཕན་ཡོན་རྒྱས་པའོ། །དང་པོ་ནི་ཨེ་ཝྃ་ཞེས་བྱ་བ་ལ་སོགས་པའོ། །གཉིས་པ་ལ་བཞི་སྟེ། ཨོཾ་ཞེས་བྱ་བ་ནས་སྭཱ་ཧཱ་ཞེས་བྱ་བའི་བར་ནི་མགྲོན་གྱི་སྔགས་ཏེ། འདིར་འཇིག་རྟེན་སྐྱོང་བ་བཅུ་བཞི་གཙོར་གསུངས་ལ། ཡང་ན་ཨཥྟ་ཞེས་བྱ་བས་ (¡¶ ཞ ¡· བ་ ) ཀླུ་བརྒྱད་ཡིན་ལ། ཙནྡྲ་ལ་སོགས་པས་ནམ་མཁའ་ལ་རྒྱུ་བའི་ལྷ་འདོད་པ་དང༌། གཟུགས་ཀྱིས་བསྡུས་པའི་ལྷ་རྡོ་རྗེ་གུར་ནས་གསུངས་པ་ལྟ་བུའམ།

ལྷ་ཆེན་པོ་བརྒྱད་ཅེས་བྱ་བ་ནི་མན་ངག་གོ །ཨི་དཾ་ཞེས་བྱ་བ་ལ་སོགས་པ་ནི་བཞེས་པར་གསོལ་བའི་སྔགས་ཏེ་གཏོར་མའི་ཡོ་བྱད་བསྟན་པའོ། །ཨཾ་བྷ་ཞེས་བྱ་བ་ལ་ སོགས་པས་ནི་གསོལ་བ་གདབ་པའི་སྔགས་སོ། །ཨོཾ་ཨ་ཀཱ་རོ་ཞེས་བྱ་བ་ལ་ སོགས་པས་ནི་བྱིན་གྱིས་བརླབ་པའི་སྔགས་སོ། (¡¶ ཞ ¡· ལ ) །ཆོ་ག་ནི། དང་པོར་རྫས་བྱིན་གྱིས་བརླབ་པའོ། །དེ་ནས་ནི་མགྲོན་ནོ། །དེ་ནས་ནི་དབུལ་བའོ། །དེ་ནས་ གསོལ་བ་གདབ་པའོ། །དེ་ནས་གཤེགས་སུ་གསོལ་བ་སྟེ། ལྔ་པོ་ནི་སྒྲུབ་པའི་ཐབས་བཞིན་བླ་མས་འཆད་པར་འགྱུར་རོ། །གསུམ་པ་ཕན་ཡོན་ནི། གལ་ཏེ་ གཏོར་མ་འདིས་ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་ཏེ། འབྱུང་པཽ་ཐམས་ཅད་ཅེས་པ་ལ་འདིར ་མགྲོན་ ཉུང་ངུ་སྨོས་ཀྱང་དེ་དག་གཙོ་བོ་ཡིན་གྱི་འཇིག་རྟེན་གསུམ་ཀ་དེ་དག་གི་འཁོར་དང་རིས་སུ་འདུས་པས་དགུག་པའོ། །གཏོར་མ་ནི་མཆོད་པའི་ཕྱིར་བཀོད་པའི་མིང་ངོ༌། །མཆོད་པའི་བྱེད་པ་ནི་དེ་དག་མགྲོན་དུ་ འོས་པར་གྱུར་པའོ (¡¶ ཞ ¡· པས་སོ ) ། །གལ་ཏེ། བདག་ཉིད་རྡོ་རྗེ་སེམས་དཔར་ ཁས་འཆེ་ (¡¶ ཞ ¡· མཆེ་ ) ལ། །འཇིག་རྟེན་ལྷ་ཀླུ་དག་ལ་ཕར་མཆོད་ན། །རྐྱེན་དུ་ མི་འཚམ་རྣལ་འབྱོར་ཞིང་དང་འགལ། །དཔེར་ན་རྒྱལ་པོས་དམངས་ཀྱི་སྤྱོད་ པ་བྱེད་པ་བཞིན། །ཞེས་དཔལ་དབྱངས་ཀྱིས་བཤད་པའི་འདི་ཇི་ལྟར་དྲང་ཞེ་ ན

༑ དེས་ནི་སེམས་ཅན་ཀྱི་ཞིང་ནི་བྱང་ཆུབ་སེམས་དཔའི་སངས་རྒྱས་ཀྱི་ཞིང་ངོ་ ཞེས་བཤད་པ་འདི་མི་དྲན་པས་ལེགས་པར་མ་བྲིས་པ་ཉིད་དོ། །ཡང་ན་འཇིག་ རྟེན་པའི་ལྷ་ལ་སྐྱབས་གནས་སམ། མཆོག་ཏུ་འཛིན་པའི་མཆོད་པ་བཀག་པ་ལ་དགོངས་ཀྱི། གཙོ་བོ་རྣམས་ནི་སངས་རྒྱས་ཀྱི་བསྟན་པ་ལ་ཞུགས་པས། བྱང་ཆུབ་སེམས་དཔའི་དགེ་བདུན་ཡིན་ལ། དེའི་འཁོར་དུ་གཏོགས་པ་རྣམས་ནི་སྙིང་རྗེའི་མགྲོན་དུ་གྱུར་པས་འདི་ལ་འགལ་བ་ཅི་ཡོད། ཡང་ན་རྣལ་འབྱོར་ཆེན་པོའི་ ལུགས་ཀྱིས་དེ་དག་སྐུ་གསུང་ཐུགས་ཀྱི་རྡོ་རྗེའི་ལྷར་བསྒྱུར་ཏེ།མཆོད་པ་བྱེད་པ་ ཡིན་ན། ཐ་མལ་པའི་བྱེད་པ་ནི་རྣལ་འབྱོར་ ¡Ã པ་ལ་ (¡¶ ཞ ¡· པས་ ) ནམ་ཡང་བཀག་ པ་ཡིན་ན་འདི་ལ་འགལ་བ་མེད་དེ་དེ་ལ་དགོངས་སོ། །དེའི་ཕྱིར་ཡང་དག་པར་ རྫོགས་པའི་སངས་རྒྱས་ཀྱི་བཀའ་རྣམས་ནི་ལེགས་པར ་གསུངས་ པ་ཡིན་ན་འགལ་བར་མཐོང་བ་རྣམས་ནི་རང་གི་བློ་གྲོས་ཀྱི་སྐྱོན་ཡིན་ནོ། །ལྷག་མ་ནི་གོ་སླའོ། ། ཕྱག་རྒྱ་གང་གིས་ཞེས་བྱ་བ་ལ་སོགས་པས་ཡང་སྔར་གསུངས་པའི་ཕྱག་རྒྱའི་དོན་ལ་བརྩད་ (¡¶ ཞ ¡· རྩོད་ ) པ་སྤོང་བའི་ལྷག་མ་སྟེ། ལན་གྱི་དོན་ནི་ལྷ་མོ་གསུམ་ པོ་འདི་ནི་སྐུ་གསུང་ཐུགས་ཀྱི་བདག་ཉིད་ཅན་ཡིན་ནོ། །ཞེས་བྱ་བའི་ཕྱིར་དབུས་སུ་བཞུགས་སོ། །དེས་ན་ཕྱག་རྒྱའི་ངེས་པ་འདི་ཡིན་ནོ་ཞེས་དགོངས་སོ། །རྒྱས་པར་རབ་ཏུ་ཕྱེ་བ་ལས་ཞེས་བྱ་བ་ལ་སོགས་པས་དེ་ཁོ་ན་ཉིད་ཀྱི་ལེའུར་རིགས་ཀྱི་རབ་ཏུ་དབྱེ་བ་གསུངས་པ་དེ་ལ། ལེའུ་གཉིས་པར་རྫོགས་པའི་རིམ་པ་ལ་ལྟོས་ པའི་རིགས་ཀྱི་དབྱེ་བའི་དབང་དུ་མཛད་ནས་གསུངས་སོ། །འདིར་ནི་བསྐྱེད་པའི་རིམ་པ་ཕྱག་རྒྱ་ལ་བརྟེན་ཏེ་རིགས་ཀྱི་དབྱེ་བ་གསུངས་སོ། །དོན་ནི་འདི་ཡིན་ཏེ། ལྷ་མོའི་འཁོར་ལོ་ལ་སོགས་པ་དབྱེ་བ་མང་པོ་ཡོད་པ་དེ་དག་ནི་ཉོན་མོངས་པ་སོ་སོའི་དབྱེ་བ་ལ་སོགས་པ་ལ་དགོངས་པ་ཡིན་གྱི། མདོར་བསྡུ་ན་དྲུག་དང་ལྔ་དང་ གསུམ་དང་་གཅིག་གི་བར་དུའང་འདུས་པ་ཡིན་ནོ་ཞེས་ཤེས་པར་བྱ་བའི་ཕྱིར་རོ།།འདིས་རིགས་ཀྱི་དགོས་པ་དང༌།

དབྱེ་བ་དང༌། བསྡུ་བའི་ཚུལ་མ་ལུས་པར་ ཁོང་དུ་ཆུད་པར་བྱའོ། །སྤྱི་དོན་དུ་བཤད་པའོ། །ཕྱག་རྒྱ་ནི་ (¡¶ ཞ ¡· ཡིས་ ) འདེབས་པར་བྱེད་པས་ན་སྟེ་རྀགས་བདག་གམ། གདབ་པར་བྱ་བས་ན་ཕྱག་རྒྱ་སྟེ་ རིགས་རྣམས་སོ། །དེ་བསྡུས་པ་ནི་བརྗོད་བྱ་གཙོ་བོར་གྱུར་པའི་ཐ་མ་ལས་མིང་ བཏགས་པའོ། །ལེའུ་བཞི་པ་ཚིགས་སུ་བཅད་པ་བརྒྱ་བཅུ་གཅིག་གི་རྣམ་པར་ བཤད་པའོ།། །།ཕྱག་ནི་བཅུ་དྲུག་ཅེས་བྱ་བ་ལ་སོགས་པས་ལེའུ་ལྔ་པ་དཔལ་ཧེ་རུ་ཀ་མངོན་པར་ འབྱུང་བ་སྟོན་ཏོ། །དེ་ལྟར་ལེའུ་བཞི་པས་བརྟག་པ་དང་པོའི་ལེའུ་ལྔ་པའི་དོན་གཏན་ལ་ཕབ་ཀྱང༌།ལེའུ་གཉིས་པ་དང༌།གསུམ་པ་དང༌།བརྒྱད་པ་དང༌།བཅུ་པར་ བདག་མེད་མ་དང༌། ཧེ་རུ་ཀ་གསུམ་པོ་གསུངས་ཀྱང༌། དཔལ་ ཧེ་རུ་ཀའི་རྣལ་འབྱོར་ལ་སོགས་པ་མ་གསུངས་སོ། །དེ་བས་ན་ལེའུ་འདིར་དང་ པོར་དཔལ་ཧེ་རུ་ཀའི་སྐུ་མངོན་པར་འབྱུང་བས་ལེའུ་གསུམ་པ་དང་བརྒྱད་པར་མ་ཚང་བ་ཁ་སྐོང་བར་བྱེད་དོ། །དེ་ནས་གསུང་མངོན་པར་འབྱུང་བ་ཕྲེང་བའི་སྔགས་ལེའུ་གཉིས་པར་མ་ཚང་བ་ཁ་སྐོང་བར་བྱེད་དོ། །དེ་ནས་དབང་མངོན་པར་འབྱུང་བ་ལེའུ་བཅུ་པར་མ་ཚང་བ་ཁ་སྐོང་བར་བྱེད་དོ། །དང་པོ་ལ་གཉིས་ཏེ། ཞུས་པ་དང་ ༑ ལན་གདབ་པའོ། །དང་པོ་ནི། ཕྱག་ནི་བཅུ་དྲུག་ཅེས་བྱ་བ་ལ་སོགས་པ་ རྐང་པ་བཅུ་སྟེ། ཞུ་བའི་ཡུལ་ནི་རྡོ་རྗེ་འཆང་ཆེན་པོ་ ¡Ã སྟེ། རྣམ་པ་ (¡¶ ཞ ¡· རྣམས་ ) ཕྱག་བཅུ་དྲུག་ལ་སོགས་པ་དང་ལྡན་པའོ། །ཞུ་བ་པོ་ནི་བདག་མེད་མའོ། །ཞུ་ བའི་ཚུལ་ནི་སྔར་ལེའུ་བརྒྱད་པར་བདག་གི་འཁོར་ལོ་བཤད་པ་དེར་ཁྱོད་ཀྱིས་མ་གསུངས་པས་ཞུས་པའོ། །བཅོ་ལྔས་བསྐོར་ཞེས་བྱ་བའི་སྒྲ་གསུམ་པ་ལས་སུ་བྱ་བ་འདི་ལྟར་ན། ལྷ་བཅུ་དྲུག་པར་མི་འགྱུར་རམ་ཞེ་ན། འདི་ནི་བོད་ཀྱི་སྡེབ་སྦྱོར་ཡིན་གྱི་རྒྱ་གར་གྱི་ལུགས་ཀྱིས་གནས་གཞན་གྱི་གོ་རིམ་ངེས་པས་པཉྩ་ད་ཤ་ཞེས་ལྔ་བཅུས་བསྐོར་བ་སྟེ། ནང་གི་འཕར་མ་ལྔ་ཕྱིའི་བཅུས་བསྐོར་བའོ། །ཡང་ན་ གཉིས་པའི་སྒྲ་དྲུག་པ་བདག་པོ་སྟེ།

བཅོ་ལྔས་ཡོངས་སུ་བསྐོར་བ་ནི་བཀོད་པ་ཞེས་བྱས་ན་ཉེས་པ་གང་ཡང་ཡོད་པ་མ་ཡིན་ནོ། །ལན་ལ་གཉིས་ཏེ། རྗེས་སུ་ཆགས་པས་མཉེས་པར་མཛད་ནས་དམ་བཅའ་བ་དང༌། དོན་དངོས་སོ། །དང་པོ་ལ་ཙུམྤ་ན་ཞེས་བྱ་བ་ལ་སོགས་པ་འདི་ནི་སྐྱེ་བོ་ཆགས་ཅན་རྗེས་སུ་གཟུང་པར་བྱ་བའི་ཕྱིར་རོ། །དོན་དངོས་ལ་གསུམ་སྟེ། གཞལ་ཡས་ཁང་བསྐྱེད་པ་དང༌། ལྷ་ བསྐྱེད་པ་དང༌། གདན་བསྟན་པའོ། །དང་པོ་ནི་འཁོར་ལོ་ཞེས་བྱ་བ་ལ་སོགས་པ་སྟེ ༑ བསོད་ནམས་ཀྱི་ཚོགས་བསགས་པ་དང༌། སྟོང་པ་ཉིད་དང༌། བསྲུང་བའི་འཁོར་ལོ་དང༌། ཆོས་འབྱུང་དང༌། འབྱུང་བ་རིམ་བརྩེགས་སུ་གྱུར་པ་ལས་བསྐྱེད་པའི་བར་ནི། སྔར་གསུམ་པ་དང་བརྒྱད་པར ་གསུངས་ པས་འདིར་མ་གསུངས་སོ།།དེར་མ་གསུངས་པའི་ཁྱད་པར་དོ་ཤལ་ཞེས་བྱ་བ་ལ་སོགས་པའོ། །དེས་ནི་ཡན་ ལག་དང་པོ་རྣམ་པར་སྣང་མཛདཀྱི་ཡན་ལག་བསྟན་ཏོ། །ད་ནི་ཡན་ལག་གཉིས་ པ་སྟོན་པ་ལས། གཞུང་དུམ་བུ་དགུ་སྟེ། རྒྱུ་རྡོ་རྗེ་འཆང་དང༌། འབྲས་བུ་རྡོ་ རྗེ་འཆང་དང༌། ལྷ་མོ་དབྱུང་བ་དང༌། རྒྱུ་རྡོ་རྗེ་འཛིན་པ་ཞུ་བ་དང༌། དེ་ལ་གླུས་ བསྐུལ་བ་དང༌། བཞེངས་པའི་མཚན་ཉིད་དང༌། ལྷ་མོའི་ས་བོན་དང༌། འབྲས་ བུ་ས་བོན་ལས་བཞེངས་པའི་ཚུལ་དང༌། ལྷ་མོའི་ཕྱག་མཚན་དང་ཁ་དོག་ བསྟན་པའོ།།དང་པོ་ནི་འདོད་ཆགས་ཆེན་པོ་ཞེས་བྱ་བ་ལ་སོགས་པ་ཚིགས་བཅད་གཅིག་གོ།འདིའི་མངོན་པར་བྱང་ཆུབ་པ་ལྔས་བསྐྱེད་པའི་ཚུལ་ནི་ལེའུ་བརྒྱད་པར་བསྟན་ཏོ། །ཞལ་བརྒྱད་ཅེས་བྱ་བ་ལ་སོགས་པ་ནི་འབྲས་བུ་རྡོ་རྗེ་འཆང་ཡིན་པས་འདི་དག་དོར་ཏེ། དང་པོར་ལྷ་མོའི་འཁོར་ལོ་འབྱིན་པར་འགྱུར་རོ། །དེ་ལྟར་རིམ་པའང་རྡོ་རྗེ་གུར་ལས་དང་པོར་སྐྱེས་བུ་བསམས་དེ་ནས།།རྣལ་འབྱོར་མ་ཡི་འཁོར་ལོ་སྤྲོ། ཁུུ་བ་རྗེས་སུ་དྲན་པར་བྱ། །མཚམས་ཀྱི་ལྷ་མོས་བསྐུལ་བར་ བྱ ༑ ༑ ཞེས་སོ། །གལ་ཏེ་དེ་ལྟར་རིམ་པ་ཡིན་པའང་ལེགས་མོད། ཞལ་བརྒྱད་ ཅེས་བྱ་བ་ལ་སོགས་པའང་རྒྱུ་རྡོ་རྗེ་འཛིན་པར་བྱ་བའི་རྒྱུད་དཀྲུགས་ཏེ་བཤད་པ་འདི་མི་རིགས་སོ་ཞེས་སྙམ་པ་ལ།

རྒྱུ་རྡོ་རྗེ་འཆང་ནི་དཀར་པོ་ཡིན་ལ། འདིར་ ནག་པོར་ཡོད་པ་དང༌། རྒྱུད་ (¡¶ ཞ ¡· རྒྱུ་ ) གོ་རིམ་ངེས་པའང་མི་བཏུབ་སྟེ། ལྷ་ མོ་ཕྱུང་ཟིན་པའི་རྗེས་ལ་ས་བོན་འོག་ན་ཡོད་པའང་ག་ལ་རུང་ཞེས་བྱ་བའི་རིགས་པ་འདིས་བསྡེབས་ཏེ་བཤད་པར་བྱའོ། །དེ་བས་ན་རྒྱུ་རྡོ་རྗེ་འཆང་བསྐྱེད་ནས། ལེའུ་བཅུ་གཉིས་པ་ལས་འབྱུང་བའི་ཚུལ་གྱིས་མཁའ་གསང་བྱིན་གྱིས་བརླབ་པ་ སྔགས་དང་བཅས་པ་བྱས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཏ་ (¡¶ ཞ ¡· ཎ་ ) བཛྲ་སྭ་ བྷཱ་ཝ་ཨཱཏྨ་ཀོ྅་ཧཾ། ཞེས་བྱ་བས་རྗེས་སུ་ཆགས་པས་རྡོ་རྗེ་འཆང་ཆེན་པོར་བྱིན་ གྱིས་བརླབས་ལ། བདེ་བའི་སྒྲས་སངས་རྒྱས་ཐམས་ཅད་བསྐུལ་ཏེ། ཐུགས་ཀར་ ཞུ་སྟེ། པདྨར་ཕབ་པ་དང༌། ས་བོན་བརྒྱད་དུ་གྱུར་པར་སྦྱར་རོ། །ས་བོན་ལས་ལྷ་ མོ་བྷ་ག་ཉིད་དུ་བསྐྱེད་དེ་དབྱུང་བ་ནི་གྲོང་ཁྱེར་ཉམས་དགའ་ཞེས་བྱ་བ་ལ་སོགས་པར་སྦྱར་རོ། །དེ་དག་གི་ཕྱག་མཚན་དང་ཁ་དོག་ནི་དཀར་མོ་གཡས་ན་ཞེས་བྱ་བ་ ལ་སོགས་པར་སྦྱར་རོ། །འཁོར་གྱི་ལྷ་མོ་ཕྱུང་མ་ཐག་ཏུ་བར་མ་དོའི་སེམས་ཡིག་འབྲུ་ལྔ་པོ་སྣ་བུག་གཡོན་པ་ནས་ཞུགས་ཏེ། བྷ་གར་ཕེབས་པ་དང་ཞུ་བར་གྱུར་ པ་ནི། དེ་ནས་རྡོ་རྗེ་ཆགས་ཞེས་བྱ་བར་སྦྱར་རོ། །དེ་ལ་གླུས་བསྐུལ་བ་ནི། རྗེ་ བཙུན་ཞེས་བྱ་བ་ལ་སོགས་པ་པྲ་ཀྲྀ་ཏའི་སྐད་གྱི་གླུའོ། །འདིར་མཚམས་ཀྱི་ལྷ་ མོས་བསྐུལ་བ་ནི། འབྲས་བུའི་དབང་དུ་བྱས་ན་ཚད་མེད་པ་བཞིས་བསྐུལ་བ་ཡིན་ལ། རྒྱུ་རྒྱུད་ཀྱི་དབང་དུ་བྱས་ན་འབྱུང་བ་བཞིའི་ངོ་བོའི་ཕྱིར་རོ། །དེ་ལས་བཞེངས་པ་ནི་ཨྃ་དང་ཧཱུྃ་ཞེས་ཤློ་ཀ་གཅིག་དང༌། བདག་པོའི་ཞེས་རྐང་པ་དྲུག་ གི་ས་བོན་ཙམ་ལས་བཞེངས་པ་སྟེ། འདི་ནི་སྒོང་སྐྱེས་སོ། །ལྷ་མོ་རྣམས་མངལ་ སྐྱེས་སོ། །རྒྱུའི་རྡོ་རྗེ་འཛིན་པ་དྲོད་གཤེར་ལས་སྐྱེས་པ་ཞེས་བྱ་བའི་དོན་ཏོ། །སྐུ་མདོག་ལ་སོགས་པ་ནི་ཞལ་བརྒྱད་ཅེས་བྱ་བ་ལ་སོགས་པའོ། །ཕྱག་མཚན་དང་ ཉམས་ནི་གླང་པོ་རྟ་བོང་ཞེས་བྱ་བར་སྦྱར་བར་བྱའོ།

།དེ་ལྟར་ན་དམ་ཚིག་པ་ བསྐྱེད་པའོ། །དེ་ནི་སེམས་དཔའ་སུམ་བརྩེགས་སུ་བྱའོ། །དེ་ནས་ཡེ་ཤེས་འཁོར་ལོ་གཞུག །དེ་བཞིན་སྐྱེ་མཆེད་དྲུག་པོ་དང༌། །སྐུ་གསུང་ཐུགས་ཀྱང་བྱིན་བརླབ་ པ ༑ ༑ ཡན་ལག་གཉིས་པ་རྡོ་རྗེ་སེམས། །དབང་ནི་མི་བསྐྱོད་དེ་བཞིན་གཤེགས།། བདུད་རྩི་མྱང་བ་འོད་དཔག་མེད། །མཆོད་པ་དོན་ཡོད་གྲུབ་པ་སྟེ། །བསྟོད་པ་ རིན་ཆེན་འབྱུང་གནས་དཔལ། །ཇི་སྲིད་སྐྱོ་བར་མ་གྱུར་པ། །དེ་སྲིད་དུ་ནི་རབ་ཏུ་བསྒོམ ༑ ༑ སྐྱོ་ན་ངག་གི་བཟླས་པ་དང༌། །དག་པ་རྗེས་སུ་དྲན་པར་བྱ། །སྨོན་ལམ་ རྡོ་རྗེའི་གླུ་བླངས་ཏེ། །སྤྱོད་ལམ་ལྷ་ཡི་ང་རྒྱལ་གྱིས། །བྱང་ཞིང་མཚན་མ་རྙེད་ གྱུར་ནས། །རྫོགས་པའི་རིམ་པ་འདོད་པས་བསྒོམ། །དེ་དག་ནི་འདིར་ཁ་བསྐང་བར་ཚིགས་སུ་བཅད་པ་སྟེ། རྒྱས་པར་ནི་བཤད་པའི་རྒྱུད་ཀྱི་དགོངས་པ་བསྐང་ བའི་སྒྲུབ་པའི་ཐབས་ཡན་ལག་དྲུག་པ་ (¡¶ ཞ ¡·+ ལ་སོགས་པ་ ) ལས་ཤེས་པར་འགྱུར་ རོ ༑ ༑ གསུང་མངོན་པར་འབྱུང་བ་ལ་གཉིས་ལས། ཞུས་པ་ནི་བོལླ་གཞིབས་ པ་ཞེས་བྱ་བ་ཆགས་ཅན་གཟུང་བའི་སྤྱོད་པའོ། །ལན་ལ་ལྔ་སྟེ། ཆེ་བ་བརྗོད་དེ་མཉན་པར་གདམས་པ་ནི་བུད་མེད་རྣམས་ཀྱི་ཞེས་བྱ་བ་ལ་སོགས་པའོ། །གཉིས་པ་རྙེད་པར་དཀའ་བ་ནི་སངས་རྒྱས་ཞེས་བྱ་བ་ལ་སོགས་པའོ། །སྔོན་བྱུང་ཕྲིན་ ལས་མཛད་པའི་ཚུལ་ནི་འབར་བའི་ཕྲེང་བ་ཞེས་བྱ་བ་ལ་སོགས་པའོ། །བཞི་ པ་རྗེས་འཇུག་གི་ལས་ཇི་ལྟར་བྱ་བ་ནི་བཟླས་པ་ཁྲིའི་ཞེས་བྱ་བ་ལ་སོགས་པ་སྟེ། གསལ་བ་ནི་གོ་བའོ། །རིང་བ་ནི་རིག་བྱེད་འདོན་པ་ལྟ་བུའོ། །བཟང་བ་ནི་རིང་ ཐུང་ལ་སོགས་པ་ཐམས་ཅད་ཕྱེད་པའོ། །ལྔ་པ་སྔགས་དངོས་ལ་རིག་བྱེད་རྣམས་ཀྱི་དང་པོ་ཞེས་བྱ་བ་ལ་སོགས་པ་སྟེ། རིག་བྱེད་ནི་བཞི་སྟེ། སྲིད་སྲུང་རི་ལ་སྲིད་ རིག་བྱས། །སྙན་ངག་རི་ལ་སྙན་རིག་བྱས (¡¶ ཞ ¡· བྱ ) ། །སྐལ་ལྔན་གྱིས་ནི་ཕུག་རོན་ཅན ༑ ༑ ངེས་བརྗོད་ཨངྒི་ར་སས་བྱས། །ཞེས་པ་ལ། ངེས་བརྗོད་ནི་ཨོའོ། །སྙན་ ངག་ནི་ཨུའོ། །སྲིད་སྲུང་ནི་ཨུཾའོ།

།མཆོད་སྦྱིན་ནི་ཨ་སྟེ་ཡི་གེ་བཞིའི་ཚད་དུ་འདྲེན་པར ༑ དེ་ལ་ཟླ་ཕྱེད་ཐིག་ལེ་བསྣན་པས་ཡི་གེ་བརྒྱད་ཀྱི་ཚད་འདྲེན་པར་བྱེད་དེ་ རིག་བྱེད་ལྟ་བུ་ཞེས་དགོངས་སོ། །ལྷག་མ་ལ་དེ་ནས་ཞེས་བྱ་བ་དང༌། དེའི་རྗེས་སུ་ཞེས་བྱ་བ་འདི་ནི་ཚིགས་སུ་བཅད་པའི་ངོར་བྱས་པའི་དོན་ཏོ། །དེ་ལ་རྐང་པ་ བརྒྱད་ཟློ་བའི་དུས་སུ་ནི་སྐུའི་རྣམ་པར་གསལ་གདབ་པར་བྱའོ། །ཨོཾ་ཞེས་བྱ་བ་ ལ་སོགས་པ་ཕྱི་མ་ཟློ་ (¡¶ ཞ ¡· ཟ་ ) བ་ན་སྐུ་ལས་སྤྲུལ་པ་དཔག་ཏུ་མེད་པ་སྤྲོས་ ནས་སེམས་ཅན་གྱི་དོན་མཛད་ཅེས་དགོངས་སོ། །ཧ་ཧ་ཞེས་བྱ་བ་ལ་སོགས་པ་ནི་བཅོམ་ལྡན་འདས་ཀྱི་སྐུ་ལ་དེ་ (¡¶ ཞ ¡· དྷ་ ) ཧ་ཞེས་བྱ་བའི་ཧ་ལ་དབྱངས་བཅུ་གཉིས་བྱིན་པ་འདི་ནི་བཞད་པའི་ཉམས་སོ (¡¶ ཞ ¡· སྟེ ) ། །དབང་མངོན་པར་འབྱུང་བ་ལ་གཉིས་ཏེ། ཞུས་པ་དང༌། ལན་ནོ། །ཞུས་པ་ནི། དེ་ནས་ལྷ་མོ་དེ་དགྱེས་ནས་ ཞེས་བྱ་བ་ལ་སོགས་པའོ། །ལན་ལ་བརྒྱད་དེ། དཀྱིལ་འཁོར་བྲི་བའི་ཚུལ་ དང་ ༑ ལྷ་དགོད་པ་དང༌། བུམ་པ་དབུལ་བ་དང༌། ཆོ་ག་རྣམས་གཞན་ལ་ལྟོས་ པར་བསྟན་པ་དང༌། རིག་མ་གཞུག་པ་དང༌། དེ་བསྟེན་པའི་ཚུལ་དང༌། སློབ་མ་དཀྱིལ་འཁོར་དུ་གཞུག་པ་དང༌། དེ་ལ་དབང་བསྐུར་བར་བྱ་བའོ། །དང་པོ་ནི་དེ་ལ་སྟོན་པ་ཞེས་བྱ་བ་ལ་སོགས་པའོ། །དེ་ལ་ཞེས་བྱ་བ་ནི་ཞུས་པ་དེ་ལ་ཞེས་བྱ་ བའོ ༑ ༑ དོན་ནི་འདི་ཡིན་ཏེ། སློབ་མ་ཡོངས་སུ་གཟུང་བ་དང༌། སྔོན་དུ་བསྙེན་ པ་དང༌། སའི་ཆོ་ག་དང༌། སྟ་གོན་གྱི་ཆོ་ག་དང༌། དཀྱིལ་འཁོར་བྲི་ཞིང་རྒྱན་དགྲམ་པ་དང༌། བསྒྲུབ་ཅིང་མཆོད་པ་དང༌། འཇུག་ཅིང་དབང་བསྐུར་བ་ཞེས་ བྱ་བ་རྣམས་ལས། དཀྱིལ་འཁོར་གྱི་ཁྱད་པར་སྔར་དང་མི་འདྲ་བའི་ཚུལ་ཞུས་ པ་དང༌། སྔར་བཅུ་པ་དང༌། གསུམ་པར་མ་གསུངས་པའི་སློབ་མ་གཞུག་པ་དང༌།དབང་གི་ཁྱད་པར་ཞུས་པས་སོ། །དེས་ན་ཆོ་གའི་རྣམ་པར་བཞག་པ་ཐམས་ཅད་འདྲ་བ་ལས། འོན་ཀྱང་མི་འདྲ་བའི་ཁྱད་པར་དང༌། སྔར་མ་གསུངས་པ་གསལ་ བར་མཛད་པ་དེ་བས་ན་ཉིད་ཀྱིས་དཀྱིལ་འཁོར་བྲི་བར་མཛད་ཅེས་སྦྱར་རོ།

།དེ་ལ་དཀྱིལ་འཁོར་ནི་འཕར་མ་གཅིག་ཅེས་བྱ་བ་ལ་སོགས་པའོ། །ལྷ་དགོད་པ་ནི་ སྙིང་པོར་ཞེས་བྱ་བ་ལ་སོགས་པ་སྟེ། གསང་བ་སྤྱི་རྒྱུད་ལས། དང་པོ་གཟུགས་སུ་བྲི་བར་བཤད། །གཉིས་པ་ཕྱག་རྒྱ་བྲི་བར་བྱ། །གསུམ་པ་གདན་དུ་ཡང་དག་ དགོད ༑ ༑ དེས་ན་ཕྱག་རྒྱའི་གཟུགས་སུ་བྲི། །ཞེས་བཤད་པ་ལྟ་བུའོ། །བུམ་པ་ དབུལ་བ་ནི། དེ་ནས་རྣམ་རྒྱལ་ཞེས་བྱ་བ་ལ་སོགས་པའོ། །གཞན་ལ་ལྟོས་པ་ནི་ མང་དུ་རབ་ཏུ་བརྗོད་པས་ཅི་ཞེས་བྱ་བ་སྟེ། དེ་ཉིད་བསྡུས་པ་ནི་གསང་བའི་དེ་ ཉིད་འདུས་པ། རྡོ་རྗེ་གུར་རམ། ཡང་ན་རྣལ་འབྱོར་གྱྀ་རྒྱུད་དེ་ཁོ་ན་ཉིད་འདུས་ པ་ལས་འབྱུང་བ་ལྟར་བྱའི་འདིར་མང་པོས་མི་ལང་ཞེས་བྱ་བར ་དགོངས་ སོ། །དེའི་ཕྱིར་ཁོ་བོས་ཀྱང་མང་དུ་སྤྲོ་བར་ག་ལ་ནུས། དཀྱིལ་འཁོར་གྱི་ཆོ་ག་ཉིད་ལས་ ¡Ã བཙལ་བར་ (¡¶ ཞ ¡· འཆད་པར་ ) བྱའོ། །སྤྱི་རྒྱུད་ལས་ཀྱང༌། དེ་ནི་སྤྱི་ཡི་རྒྱུད་དག་ ལས ༑ ༑ གསུངས་པའི་ཆོ་ག་མཁས་པས་བསྟེན། །ཞེས་སོ། །སློབ་དཔོན་ཀངྐ་ ནས་ཀྱང༌། སློབ་མ་དབང་བསྐུར་ཆོ་ག་ནི། །གང་ནའང་གཅིག་གིས་རྫོགས་པ་ མེད ༑ ༑ དེ་ཕྱིར་མཁས་པས་ཆོ་ག་ནི། །རྒྱུད་ཀུན་ལས་ནི་བསྡུ་བར་བྱ། །ཞེས་ གསུངས་པ་ལྟ་བུའོ། །ལྔ་པ་རིག་མ་གཞུག་པ་ནི། བཅུ་གཉིས་ཞེས་བྱ་བ་ལ་སོགས་པའོ། །སྐབས་འདིར་ཅིའི་ཕྱིར་རིག་མ་གཞུག་པར་བྱ་ཞེས་སྙམ་ན། སྤྱིར་ སློབ་མས་བླ་མ་ལ་ཕྱག་རྒྱ་དབུལ་བ་ཡིན་ལ། དེའང་དུས་ནམ་ཡང་ངེས་པར་མེད་པ་ཡིན་མོད། འདིར་སྨོས་པ་ནི་སློབ་དཔོན་ཀུན་ནས་དཀྲིས་པ་ཆེ་བ་དང༌། བསྟན་པ་ལ་སྨོད་པའི་འཇིགས་པ་ལ་སོགས་པ་མེད་པ་དེའི་ཚེ། དངོས་ཀྱི་རིག་མ་ལ་བརྟེན་ཏེ་དཀྱིལ་འཁོར་བསྒྲུབ་པར་བྱའོ། །ཞེས་བྱ་བ་འདི་ལ་དགོངས་སོ། ། ཀུན་ནས་དཀྲིས་པ་ཆུང་བ་དང༌། བསྟན་པ་ལ་སྨོད་ ¡Ã པ་ལ་སོགས་པ་ (¡¶ ཞ ¡· པའི་འཇིགས་པ་ཡོད་པ་དེར་ ) ནི་ནམ་དུ་ཡང་བསྟེན་པར་བྱ་བ་མ་ཡིན་ཏེ། དཔལ་ཁ་སྦྱོར་ལས ༑ བསྟན་པ་ལ་སྨོད་པའི་འཇིགས་པ་དང༌། སྐྱེ་བོ་གདུག་པ་ཅན་རྣམས་ཀྱི་ ནང་དུ་ནི་རང་གི་

སེམས་ འབའ་ཞིག་ལ་ལྷག་པར་མོས་པ་བྱའོ། །ཞེས་གསུངས་ཏེ།ཡེ་ཤེས་ཀྱི་རིག་མ་ལ་བརྟེན་པར་ཞེས་བྱ་བར་དགོངས་སོ། །དཀྱིལ་འཁོར་བསྒྲུབ་པ་ཉིད་ལ་རིག་མས་ཅི་བྱ་སྙམ་ན། འདི་ནི་རྣལ་འབྱོར་གྱི་རྒྱུད་ལ་སོགས་པ་ལས་ཁྱད་པར་ཏེ། ཆགས་ཅན་རྗེས་སུ་གཟུང་བ་དང༌། དཀྱིལ་འཁོར་གྱི་འཁོར་ལོ་འདོད་ཆགས་ཆེན་པོའམ། ཐབས་ཤེས་རབ་ལས་བྱུང་བར་མཚོན་པར་བྱ་བའི་ ཕྱིར ༑ ༑ དམ་ཚིག་གི་དཀྱིལ་འཁོར་ནི་འབྱིན་པའི་ཚུལ་གྱིས་བསྒྲུབ་པའོ། །དེར་སྟ་ གོན་གྱི་ལྷ་དང་གཉིས་སུ་མེད་པར་བྱེད་པས། ཡེ་ཤེས་པ་དགུག་གཞུག་གི་ཚུལ་ གྱིས་བསྒྲུབ། སྐྱེ་མཆེད་ལ་སོགས་པ་བྱིན་གྱིས་བརླབ་པའི་ཚུལ་གྱིས་བསྒྲུབ།དབང་བསྐུར་ཞིང་རྒྱས་གདབ་པའི་ཚུལ་གྱིས་བསྒྲུབ། དེ་ལ་མཆོད་པ་ལ་སོགས་ པས་ (¡¶ ཞ ¡· པ་ ) བསྙེན་བཀུར་བའི་ཚུལ་གྱིས་བསྒྲུབ་པའོ་ཞེས་བྱ་བའི་དོན་ཏོ། ། བཅུ་གཉིས་ལ་སོགས་པ་ནི་དབང་དུས་སུ་ལང་ཚོ་གཙོར་གྱུར་པས་སོ། །མ་དང་ ཞེས་བྱ་བ་ལ་སོགས་པའི་རིག་མ་བརྒྱད་པོ་འདི་ནི་གྲངས་བརྒྱད་དགོས་པ་ནི་མ་ ཡིན་ཏེ། སྔར་ལེའུ་ལྔ་པར་བསྟན་པའི་ཡོན་ཏན་དང་ལྡན་པ་ཞེས་པའམ། ཡང་ན་བླ་མའི་གསང་དབང་གི་ཡུམ་ནི་མ་ཡིན་ལ། ཤེས་རབ་ཡེ་ཤེས་ནི་སྲིང་མོ་ཞེས་བྱ་བ་ལ་སོགས་པ་བླ་མའི་འབྲེལ་པ་ནས་བརྩིས་པ་གང་ཡང་རུང་བ་དང་ལྡན་པ་ཞེས་བྱ་བར་དགོངས་སོ

(¡¶ ཞ ¡·+ དེས་ན་འདི་ལ་བཞིར་འགྱུར་ཏེ། སྒྲ་ཇི་བཞིན་པ་དང་ཇི་བཞིན་མ་ཡིན་ པ་དང༌།དབང་དང་སྦྱར་བ་དང༌།ཡོན་ཏན་གྱི་ཆེ་བ་སྟེ་བླ་མ་དྲི་བར་བྱའོ། ། ) ཡང་ན་འདིར་དཀྱིལ་ འཁོར་ (¡¶ ཞ ¡·+ ལོ་ ) ལ་མཆོད་པ་བྱེད་པ་ལ་ཚོགས་ཀྱི་འཁོར་ལོ་བྱ་དགོས་ལ་དེ་ལ་རྣལ་འབྱོར་མ་བརྒྱད་དགོས་པ་སྟེ། འོག་ལེའུ་བདུན་པ་ལས་འཆད་པར་འགྱུར་རོ ༑ ༑ དེ་བས་ན་དམ་ཚིག་དང་ལྡན་པའི་བུ་མོ་བརྒྱད་གོས་མེད་པར་བྱས་ལ་ཞེས་ཆོ་ག་ལས་འཆད་པའོ། །ཞེས་སློབ་དཔོན་བྲམ་ཟེ་ནག་པོའི་དགོངས་པའོ། །དམ་དུ་འཁྱུད་ཅེས་བྱ་བ་ལ་སོགས་པ་ནི་དེ་བསྟེན་པའི་ཚུལ་ལོ། །བདུན་པ་སློབ་མ་ གཞུག་པ་ནི་དེ་ནས་ཐུན་ཚོད་གཉིས་པ་ཞེས་བྱ་བ་ལ་སོགས་པ་སྟེ། གཉིས་པ་ནི་དང་པོ་ལ་བསྒྲུབ་མཆོད་དང༌། སློབ་དཔོན་བདག་ཉིད་འཇུག་པར་བྱས་པས་ ན་འདིར་གཉིས་པའཽ། །གོས་ཀྱིས་བཀབ་ཅེས་བྱ་བ་ལ་སོགས་པ་འཇུག་པའི་ཆོ་ ག་རྒྱས་པར་བྱས་པས་སོ། །དཀྱིལ་འཁོར་བསྟན་པ་ནི་དབྱིབས་དང་མིང་བསྟན་གྱི ༑ དེ་ཁོ་ན་ཉིད་ནི་དབང་གི་རྗེས་ལའོ། །འདིར་ལེའུ་བཅུ་པར་ཁ་བསྐང་བའོ། །དབང་བསྐུར་བ་ལ་གཉིས་ཏེ། དབང་གི་ཆོ་ག་རྒྱས་པ་དང༌། ཤེས་རབ་ཡེ་ཤེས་བྱེ་བྲག་ཏུ་བཤད་པའོ། །དང་པོ་ནི་མཚན་མོ་ཞེས་བྱ་བ་ལ་སོགས་པ་སྟེ། སློབ་དཔོན་ ལ་སོགས་པ་ནི་ཐུན་མོང་གི་དབང་དང༌། ཐུན་མོང་མ་ཡིན་པའི་དབང་བཞིའི་དབྱེ་བས་སོ། །དེ་དག་ལའང་མཆོད་པ་ལ་སོགས་པ་བྱ་སྟེ་སྔར་བཤད་པར་ཤེས་ཞེས་ བྱ་བ་ནི་རྣལ་འབྱོར་གྱི་རྒྱུད་རྒྱས་པའམ། རྡོ་རྗེ་གུར་དུའང་ལ ེའུ་གསུམ་ པ་ལས་སོ།།དེའི་ཤེས་རབ་ཡེ་ཤེས་དེའ ི་ཡེ་ཤེས་ ཀྱི་ཁྱད་པར་འཆད་པ་ནི་དེ་ལ་དེ་ཉིད་ཅེས་བྱ་བ་ལ་སོགས་ ¡Ã པ་སྟེ (¡¶ ཞ ¡· པའོ། ) ། འདི་ལ་བཞི་སྟེ། ཡེ་ཤེས་སྐྱེ་ བའི་དུས་དང༌། འདི་རྙེད་པར་དཀའ་བར་བསྟན་པ་དང༌། ཡེ་ཤེས་ཀྱི་མཚན་ཉིད་རྒྱས་པར་བཤད་པ་དང༌། ཡེ་ཤེས་སྐྱེད་པའི་ཐབས་ཀྱི་ཁྱད་པར་གཞན་དང༌། ཡེ་ཤེས་ཉིད་བརྗོད་པ་ཐམས་ཅད་དང་བྲལ་བར་བསྟན་པའོ། །དང་པོ་ནི་དགའ་བྲལ་དང་པོ་ཞེས་བྱ་བ་ལ་སོགས་པ་སྟེ་སྔར་བཤད་ཟིན་ཏོ།

།ཐམས་ཅད་རྒྱུད་དུ་སྦས་ པ་ནི་འདུས་པ་ལ་སོགས་པར་རོ། །མཐའ་དང་མཐའ་རུ་ཕྱེ་བ་ཉིད། །ཅེས་བྱ་བ་ ནི་རྒྱུད་འདི་ཐམས་ཅད་ཀྱི་ཕྱི་མའི་ཕྱི་མར་གྱུར་པ་ཞེས་བྱ་སྟེ། དེས་ན་འདིར་ལན་གྲངས་དུ་མས་གཏན་ལ་ཕབ་པའོ། །ཡང་ན་མཐའ་ནི་ཤེས་རབ་ཡེ་ཤེས་ཀྱི་དུས་ སུ་རྩ་སྣར་ཞེས་མན་ངག་གོ །དེའི་ཡེ་ཤེས་རྒྱས་བཤད་ནི་ཞུས་པ་དང༌། ལན་གྱི་ སྒོ་ནས་སྟོན་ཏེ། སྤྲོས་པ་འདི་ཐམས་ཅད་ལས་གྲོལ་བར་སྟོན་ཏོ། །སློབ་དཔོན་ ཁ་ཅིག་འདི་དག་གིས་སྐད་ཅིག་གསུམ་པར་གསལ་བར་བྱེད་དོ་ཞེས་གསུངས་ཏེ།གོང་དུ་སུན་ཕྱུང་ཟིན་ཏོ། །ལོངས་སྤྱོད་ཀྱི་ནི་རླབས་གཉིས་ལས། །ཞེས་བྱ་བ་ལ་སོགས་པ་ནི། ཁ་ཅིག་གསང་དབང་དུ་འཆད། ཁ་ཅིག་ལས་ཀྱི་ཕྱག་རྒྱའི་ཡེ་ཤེས་སུ་འཆད། བླ་མ་རྣམས་ནི་མ་ནིང་གི་དབང་དུ་འཆད་དེ། འདི་བླ་མའི་ཞལ་ལས་ རྟོགས་པར་འགྱུར་རོ། །དེའི་ཡེ་ཤེས་བརྗོད་པ་ཐམས་ཅད་དང་བྲལ་བར་བསྟན་ པ་ནི། དེ་ནས་ཡེ་ཤེས་སྐྱེ་བར་འགྱུར། །ཞེས་བྱ་བ་ལ་སོགས་པ་སྟཻ་གོ་སླའོ། ། ལེའུ་ལྔ་པ་ཚིགས་སུ་བཅད་པ་བདུན་ཅུ་རྩ་གཉིས་ཀྱི་རྣམ་པར་བཤད་པའོ།། །།ལྷ་མོ་ལ་ནི་ཞེས་བྱ་བ་ལ་སོགས་པ་ནི་ལེའུ་དྲུག་པ་སྟེ། དང་པོ་ནི་ཕྱག་རྒྱ་ལྔའི་ དགོས་པ་སྟོན་པར་བྱེད་དོ། །དེའི་འོག་ཏུ་བྲིས་སྐུའི་ཆོ་ག་འཆད་པར་བྱེད་དོ།།དེ་ལ་དང་པོ་སྤྱི་བོར་འཁོར་ལོ་ཞེས་བྱ་བ་ལ་སོགས་པ་རྣལ་འབྱོར་པ་སྤྱོད་པ་བྱ་ བའི་དུས་སུ་གཟུང་ངོ་ཞེས་ཀྱང་གསུངས་ལ། དེའི་རྣམ་པར་དག་པ་འཁོར་ལོའི་གཟུགས་ཀྱིས་མི་བསྐྱོད་པ་ཞེས་བྱ་བ་ལ་སོགས་པའང་ལེའུ་དྲུག་པར་གསུངས་པ་ལ ༑ དེ་དག་གི་དགོས་པའི་ཁྱད་པར་མ་གསུངས་པ་དེས་ན་དེ་ལེའུ་འདིར་གསལ་བར་མཛད་པར་དགོངས་ནས་གསུངས་པའོ། །དོན་ནི་འདི་ཡིན་ཏེ། རང་གི་རྒྱུད་ བདེ་བ་ཆེན་པོས་མྱོས་པའི་ཚེ་བྱ་ བ་ཐམས་ཅད་བརྗེད་ནས་འགྲོ་བ་ནི་འདི་རྣམས་ལ་བརྟེན་ཏེ་མི་བརྗེད་པར་འགྱུར་རོ་ཞེས་བྱ་བའི་དོན་ཏོ། །ཚིག་གི་དོན་ནི་གོ་ བར་ཟད་དོ། །དེ་ནས་རབ་ཏུ་བཞད་མཛད་ནས།

།ཞེས་བྱ་བ་ལ་སོགས་པ་ནི་བྲིས་སྐུའི་ཆོ་གའོ། །འདིས་བརྟག་པ་དང་པོའི་ལེའུ་གཉིས་པར་དངོས་གྲུབ་མཐའ་དག་གི་མངོན་པར་རྟོགས་པ་སྟོན་པའི་སྐབས་ཡིན་པ་ལ་སྐུ་རྡོ་རྗེའི་དམ་ཚིག་མ་ གསུངས་པས་དེར་ཁ་བསྐང་བའོ་ཡང་འདིས་ལས་དང་པོ་པས་ལྷའི་རྣམ་པ་གསལ་བའི་ཡན་ལག་ཏུ་འགྱུར་བ་ཡིན་པས། གོང་དུ་ལེའུ་གསུམ་པ་དང༌། བརྒྱད་པ་དང་ ༑ གཉིས་པ་དང༌། ལྔ་པ་རྣམས་སུའང་གསལ་བར་བྱེད་དོ་ཞེས་བྱ་བའོ། ། གལ་ཏེ་བྱ་བ་དང་སྤྱོད་པའི་རྒྱུད་དག་ཏུ་བྲིས་སྐུ་གསུངས་པ་ཡིན་ན། རྒྱུད་འདི་མཆོག་ཏུ་གྱུར་པས་བྲིས་སྐུས་ཅི་བྱ་སྙམ་ན། ཨེ་མའོ། །རྒྱུད་ཀྱི་དགོངས་པ་ ཕྱོགས་གཅིག་ཏུ་བཟུང་བས་ནོངས་ཏེ། རྒྱུད་རེ་རེས་ནི་གང་ཟག་བསམ་གྱིས་མི་ ཁྱབ་པའི་ལམ་སྟོན་པར་བྱེད་དོ། །དེ་བས་ན་བྲིས་སྐུའི་སྤྱན་སྔར་གྲུབ་པར་བྱེད་ པའོ ༑ ༑ ཞེས་ཕྱི་རོལ་གྱི་དེ་བཞིན་གཤེགས་པ་ལ་མོས་པ་ནི་རྒྱུད་དམན་པ་ཡིན་ལ།འདིར་ལས་དང་པོ་པ་རྣམས་དམིགས་པ་གསལ་བའི་གྲོགས་བྱས་ནས། འདི་ལ་ པཱུ་ཛ་བྱས་པས་ཀྱང་ཚོགས་ཡོངས་སུ་རྫོགས་པར་འགྱུར་རོ། །དེ་བས་ན་དེའི་སྤྱན་སྔར་གྲུབ་པར་ཡང་འགྱུར་ཏེ་སྦྱིན་སྲེག་དང་འཁོར་ལོ་ལ་བརྟེན་ཏེ་གྲུབ་པ་བཞིན་ ནོ ༑ ༑ མཆོག་འདོད་པ་ལས་དང་པོ་པས་ཀྱང་བསྐྱེད་པའི་རིམ་པ་གསལ་བར་བྱེད་དོ ༑ ༑ དེས་ན་དཔལ་གསང་བ་འདུས་པ་ལས་ཀྱང༌།བྲིས་པའི་དཀྱིལ་འཁོར་གསུང་ནས ༑ ལུས་དང་ངག་སེམས་མཆོད་པ་ཡིས། །ནན་ཏན་དུ་ནི་མཆོད་པར་བྱ (¡¶ ཞ ¡· བྱེད ) ༑ ༑ ཞེས་བྱ་བ་ནས། དེ་ལྟར་བྱས་ན་སངས་རྒྱས་དང༌། །བྱང་ ཆུབ་སེམས་དཔའ་གྲགས་ཆེན་མཉེས། །ཞེས་གསུངས་སོ། །ལེའུ་བཅུ་དྲུག་པ་ ལས་ཀྱང༌། རྡོ་རྗེ་སྐུ་ཡི་བཀའ་བཞིན་དུ། །དཀྱིལ་འཁོར་དག་གིས་ཐམས་ ཅད་འགྲུབ། །ཅེས་སོ། །རྡུལ་ཚོན་གྱིས་བྲིས་པ་དང༌། རས་ལ་བྲིས་པ་ལ་ཁྱད་ པར་ཅི་ཡོད་ལས་ཆུང་བས་འདི་ཉིད་མཆོག་གོ །བྲིས་སྐུ་ལ་སོགས་པ་ལ་སྨོད་པ་དེ་ནི་རྣལ་འབྱོར་པའི་རིམ་པ་སྟེ་དེས་ནི་བསྐྱེད་པའི་རིམ་པ་ལའང་

(¡¶ ཞ ¡· ལས་ ) སྨད་དོ། །དེ་ལྟ་བུས་ཀྱང་གཞན་དོན་དུ་གང་ལའང་འགལ་བ་མེད་དོ། །ཞུས་པ་ནི་དེ་ནས་ཞེས་བྱ་བ་ལ་སོགས་པའོ། །ལན་ལ་བཞི་ལས། གང་ཟག་ནི་འདིར་ནི་ཞེས་བྱ་བའོ། །བྲི་བའི་ཚུལ་དང་རྣམ་པ་ནི་བྲིས་སྐུ་ཞེས་བྱ་བ་ལ་སོགས་པ་སྟེ། ཇི་ ལྟར་རྡུལ་ཚོན་གྱི་དཀྱིལ་འཁོར་བྲི་བའི་ཚུལ་ཏེ། ཐིག་ནས་བསྒྲུབ་མཆོད་ཀྱི་བར་ དུ་ཁྱད་པར་མེད་པར་དགོངས་ (¡¶ ཞ ¡· པས་དགོས་ ) སོ། །ཡང་རབ་ཏུ་གནས་པའང་ཤེས་པར་བྱའོ། །བྲི་བའི་གཞི་ནི་གང་གང་ཞེས་བྱ་བའོ། །ཆོ་ག་ནི་ཟླ་བ་ཟླ་བ་ ཞེས་བྱ་བ་སྟེ། འོག་ཏུ་ལེའུ་བདུན་པའི་ཚོགས་ཀྱི་མཆོད་པའི་ཆོ་ག་ཇི་ལྟ་བས་ཞེས་ བྱ་བར་དགོངས་སོ། །ལེའུ་དྲུག་པ་ཚིགས་བཅད་བཅུ་གསུམ་གྱི་འགྲེལ་པའོ།། །།དེ་ནས་ཞེས་བྱ་བ་ལ་སོགས་པས་ལེའུ་བདུན་པ་སྟེ་འདི་ལ་དོན་གཉིས་སོ།།དང་པོ་ནི་དེ་ལྟར་ལེའུ་དྲུག་པས་སྐུ་རྡོ་རྗེའི་དམ་ཚིག་བྲིས་སྐུ་གསུངས་ཀྱང༌། གསུང་རྡོ་རྗེའི་དམ་ཚིག་མ་གསུངས་པས་མ་ཚང་བ་ཁ་བསྐང་བ་དང༌། གོང་དུ་ལེའུ་བདུན་པ་དང༌། བཅུ་པ་དང༌། གསུམ་པ་དང༌། བཞི་པ་དང༌། ལྔ་ པ་དང༌། དྲུག་པ་རྣམས་སུ་ཚོགས་ཀྱི་བཟའ་བ་དགོས་པར་གསུངས་ཀྱང་ཇི་ལྟར་བཟའ་བའི་ཚུལ་མ་གསུངས་པས་དེ་དག་ཏུ་མ་ཚང་བ་ཁ་བསྐང་བའོ། །དང་པོ་ ནི ༑ ཞུས་པ་དང༌། ལན་ལས། ཞུས་པ་ནི། དེ་ནས་ཞེས་བྱ་བ་སྟེ། རྣལ་འབྱོར་པ་ དྲན་པ་བརྗེད་པ་གསོ་བ་དང༌། རྟོགས་པ་སྤེལ་བ་དང༌། བཀླགས་པ་ལ་སོགས་ པས་བསོད་ནམས་ཀྱི་ཚོགས་སྤེལ་བའི་ཕྱིར་ཏེ། (¡¶ ཞ ¡·+ དཔལ་གསང་བ་འདུས་པ་ ) དེ་བས་ན་ཞུས་པའོ། །དེའི་ལན་ལ་བཞི་སྟེ། དང་པོ་མཉན་པར་གདམས་པ་ནི་རྡོ་རྗེ་ པདྨ་ཞེས་བྱ་བ་བའོ། །བྲི་བའི་ཚུལ་ནི་སྦྲང་ཆེན་ཞེས་བྱ་བ་ལ་སོགས་པ་སྟེ། དམ་ཚིག་ཅན་ནི་དམ་ཚིག་དང་ལྡན་པ་སྟེ། དམ་ཚིག་དང་རྣལ་འབྱོར་དང་མཆོད་པ་ལ་སོགས་པ་དང་ལྡན་པས་ཞེས་བྱ་བར་དགོངས་སོ། །གསུམ་པ་གང་ལ་མི་བསྟན་པ་དང༌། བསྟན་པའི་ཚུལ་ནི་གླེགས་བམ་དང་ནི་ཞེས་བྱ་བ་ལ་སོགས་པའོ། ། ལམ་དུ་ཇི་ལྟར་བྱ་བའི་ཚུལ་ནི།

གླ྄ེགས་བམ་ལམ་གྱི་ཞེས་བྱ་བ་ལ་སོགས་པའོ། ། ཚིག་གི་དོན་གོ་སླའོ། །བྷ་གར་ལིངྒ་ཞེས་བྱ་བ་ལ་སོགས་པས་ནི་ཚོགས་ཀྱི་བཟའ་བ་སྟེ། འདོད་པའི་ཡོན་ཏན་བསྟན་པའི་སྤྱོད་པ་ནི་ཚོགས་ཀྱི་འཁོར་ལོ་སྟེ་དེ་བས་ན་དེའི་ཆོ་ག་མཉན་པར་གདམས་པ་ནི་རྐང་པ་དྲུག་གོ །དགོས་པ་ནི་གང་དུ་ཞེས་བྱ་བ་རྐང་པ་གཉིས་སོ། །ལྷག་མས་ནི་ཆོ་ག་དངོས་སྟོན་ཏོ། །དེ་ལ་ ¡Ã གང་དུ་ (¡¶ ཞ ¡·- གང་དུ་ ) ཟོས་པས་འདོད་དོན་ཀུན། །གྲུབ་པ་ཡིན་གྱི་དངོས་གྲུབ་འབྱུང་ (¡¶ ཞ ¡· འགྱུར ) ། །ཞེས་བྱ་བ་ནི་མཆོག་ཐུན་མོང་གི་དངོས་གྲུབ་ཏུ་འགྱུར་བའོ། །དེའི་རྒྱུ་ནི་ཟོས་པས་ཞེས་བྱ་བ་འདོད་པའི་ཡོན་ཏན་ལ་ལོངས་སྤྱོད་པས་སོ། །དེ་ལྟར་ སྤྱད་པས་ཅིའི་ཕྱིར་འགྲུབ་སྙམ་ན། དཔལ་གསང་བ་འདུས་པ་ལས་ཀྱང༌། དཀའ་ཐུབ་དཀའ་སྤྱད་མི་བཟད་པས། །བསྒྲུབས་ཀྱང་འགྲུབ་པར་མི་འགྱུར་རོ། །འདོད་པའི་ལོངས་སྤྱོད་ཐམས་ཅད་ནི། །བསྟེན་ན་མྱུར་དུ་འགྲུབ་པར་འགྱུར། །ཞེས་སོ།།རིགས་པ་ནི་ཕྱི་རོལ་གྱི་སངས་རྒྱས་ལ་མཆོད་པས་ཀྱང་འགྲུབ་པར་འགྱུར་ན། བདག་ཉིད་སངས་རྒྱས་སུ་ཡིན་པ་མཆོད་ན་སྨོས་ཅི་དགོས་ཞེས་བྱ་བ་སྟེ། བདེ་ མཆོག་སྒྱུ་མ་ལས་ཀྱང་སངས་རྒྱས་ཐམས་ཅད་བདག་ཉིད་ཀྱི། །ར་ས་ཡ་ན་བདེ་ བ་དེས། །རྡོ་རྗེ་སེམས་དཔའི་དཔལ་དང་ཚེ། །ལང་ཚོ་ནད་མེད་བདེ་མཆོག་ འགྲུབ ༑ ༑ ཅེས་སོ། །གལ་ཏེ་འདིས་མཆོག་སངས་རྒྱས་གྲུབ་པ་ལྟ་ཞོག །ཉོན་ མོངས་པ་འཕེལ་བར་བྱེད་པའོ་ཞེ་ན། མ་ཤེས་ན་དེ་ལྟར་འགྱུར་ཡང་ཤེས་པ་ལ་ མ་ཡིན་ཏེ། དཔལ་མཆོག་དང་པོ་ལས། འདོད་ཆགས་ཞེ་སྡང་གཏི་མུག་གསུམ། །འཛིན་པས་དུག་ཏུ་ (¡¶ ཞ ¡· གསུམ་ ) འགྱུར་བ་ཡིན། །དུག་ནི་ཉེ་བར་ཞི་གྱུར་ན། །དུག་ནི་དུག་མེད་བྱས་པ་ཡིན། །ཞེས་བྱ་བ་ལ་སོགས་པ་སྟེ། །འདི་ནི་གོང་དུ་ལེའུ་གཉིས་པར་ཡང་བཤད་ལ་གཞན་དུ་རྒྱས་པར་རྟོགས་པར་འགྱུར་བས་མང་པོ་སྤྲོ་ བར་མི་བྱའོ། །འདིས་ཐུན་མོང་གི་དངོས་གྲུབ་གྲུབ་པ་ནི་མཁའ་འགྲོ་མ་རྣམས་ མཉེས་པར་འགྱུར་བའི་ཕྱིར་རོ།

།ཞེས་དགོངས་སོ། །དེ་ལྟར་བཟའ་བའི་ཆོ་ག་ལ་ དྲུག་སྟེ། གནས་ནི་དུར་ཁྲོད་ཅེས་བྱ་བ་ལ་སོགས་པ་སྟེ་ཁང་པ་སུམ་བརྩེགས་ཡོད་ པའམ་མེད་ནའང་འདི་ཉིད་དོ། །དེར་གདན་བཀོད་པ་ནི་དེ་ལ་ཞེས་བྱ་བ་པ་སྟེ་ལྷ་ གྲངས་དང་རྗེས་སུ་མཐུན་པའོ། །རྣལ་འབྱོར་པ་རྣམས་ཀྱི་བཀོད་པ་ནི་དབུས་སུ་ཞེས་བྱ་བ་ལ་སོགས་པ་སྟེ། བདག་ཉིད་དཀྱིལ་འཁོར་གྱི་རྣམ་པ་ཇི་ལྟ་བ་བཞིན་བྱས་ནས་མཆོད་པ་སྟེ། ཕྱི་རོལ་གྱི་ལ་ (¡¶ ཞ ¡· ལྷ་ ) མཆོད་པ་ནི་མ་ཡིན་ནོ། །འོ་ ན་རྒྱུད་གཞན་ལས་མདུན་གྱི་དཀྱིལ་འཁོར་ལ་མཆོད་པ་གསུང་པ་དེ་ཇི་ལྟར་དྲང་ ཞེ་ན། དེ་ནི་ལས་དང་པོ་པ་སྤྲོས་པ་ལ་དགའ་བའི་དབང་དུ་བྱས་པ་ཡིན་ནོ། །རྡོ་ རྗེ་གུར་ལས། སངས་རྒྱས་ཀྱི་གར་གསུངས་པའང་འདི་དང་འདྲའོ། །དེ་ལྟར་ནང་གི་རྣལ་འབྱོར་བཀོད་ནས། ཚོགས་ཀྱི་སྐྱེ་བོ་གཞན་དེའི་ཕྱི་རོལ་དུ་ཞེས་ཤུགས་ལས་ཤེས་པར་འགྱུར་རོ། །རྣལ་འབྱོར་རྫོགས་ནས་ཐོག་མར་མ་ད་ནས་མཆོད་པ་ནི ༑ སྐྱེས་པའི་ཐོད་ཆེན་ཞེས་བྱ་བ་ལ་སོགས་པའོ། །དེ་ནས་བཟའ་བ་གཞན་ བཟའ་བ་ནི། དམ་ཚིག་མ་ལ་ཏིནྡྷ་ནཾ་ཞེས་བྱ་བ་ལ་སོགས་པའོ། །ཚོགས་ཀྱི་ དཀྱིལ་འཁོར་བྱ་བ་ནི་དེར་ནི་ཟོས་ནས་ཞེས་བྱ་བ་ལ་སོགས་པའོ། །འདི་དག་གི་ཆོ་ག་རྒྱས་པར་ ¡Ã འདིར་མི་སྦྱར་ཏེ། (¡¶ ཞ ¡· བླ་མས་གསུང་པར་འགྟུར་ཞིང༌། གཞུང་ལ་སྤྲོ་བ་ ནི་ ) སློབ་དཔོན་པདྨ་བས་མཛད་པའམ། སློབ་དཔོན་ཌོམྦི་བས་མཛད་པའི་ཚོགས་ ཀྱི་ཆོ་ག་ ¡Ã བཞིན་དུ་འདིར་ཡང་ (¡¶ ཞ ¡· དག་ལས་རྒྱས་པར་ ) ཤེས་པར་བྱའོ། །འགྲེལ་པ་མཁན་པོས་ནང་གི་ཚོགས་ཀྱི་དཀྱིལ་འཁོར་ཤིན་ཏུ་སྤྲོས་པ་མེད་པར་གསུངས་པ་དེ་ འདིར་བླ་མ་མི་གསུངས་བས་མི་བྲིའོ། །ལེའུ་བདུན་པ་ཚིགས་སུ་བཅད་པ་བཅོ་ལྔའི་འགྲེལ་པའོ།། །།དེ་ནས་ཞེས་བྱ་བ་ལ་སོགས་པས་ལེའུ་བརྒྱད་པ་སྟེ།འདིར་ཕྱག་རྒྱ་ཆེན་པོའི་མཚན་ཉིད་དང༌། སྨོན་ལམ་དང༌། རིམ་གྱིས་འདུལ་བ་གསུམ་གསུངས་སོ། །དང་པོ་ལ་གཉིས་ལས། ཞུས་པ་ནི། དེ་ནས་རྣལ་འབྱོར་མ་ཞེས་བྱ་བ་ལ་སོགས་

པ་སྟེ། དེ་ལྟར་ལེའུ་བདུན་པ་ཡན་ཆད་ཐམས་ཅད་དུ་ཕྱག་རྒྱ་བསྟེན་པར་བྱའོ་ཞེས་བྱ་བ་གསུངས་པ་ལ། རིགས་ཀྱི་དབྱེ་བ་དང༌། སྦྱངས་པའི་རིམ་པ་དང༌། མཚན་ཉིད་ཅུང་ཟད་ཙམ་གསུངས་ཀྱང༌། ཕྱག་རྒྱ་ཆེན་པོའི་ཡེ་ཤེས་སྐྱེད་པ་ནི་ཡོན་ཏན་གྱི་ཁྱད་པར་འདི་ལྟ་བུ་དང་ལྡན་ནོ་ཞེས་དེའི་མཚན་ཉིད་རྒྱས་པར་མ་གསུངས་པ་དེས་ན་ཞུ་བའི་དོན་ཏོ། །དེའི་ལན་ནི་ཤིན་ཏུ་རིང་མིན་ཞེས་བྱ་བ་ལ་སོགས་པ་སྟེ། སྤྱིར་གླང་པོ་ཅན་དང༌། རི་དྭགས་ཅན་དང༌། དུང་ཅན་དང༌། སྣ་ཚོགས་ཅན་དང༌། པད་ཅན་མ་ཞེས་བྱ་བ་ལ་སོགས་པད་ཅན་མ་འདི་ཉིད་མཆོག་ཡིན་པས་འདིའི་མཚན་ཉིད་བསྟན་པའོ། །འདི་རྙེད་ན་ (¡¶ ཞ ¡· ནས་ ) དངོས་གྲུབ་འགྱུར་ བ་ (¡¶ ཞ ¡· བས་ ) སྟེ། སྐྱེ་བ་འདི་ཉིད་ལ་ ¡Ã ཞེས་བྱ་བའི་དོན་ཏེ་ (¡¶ ཞ ¡· ཤེས་བྱ་བའི་དོན་ཏོ༑ ) ༑ གང་ཟག་དབང་པོར་རབ་ཀྱིས་དོན་ཏོ། །དེ་ནས་ཞེས་བྱ་བ་ལ་སོགས་པས་ སྨོན་ལམ་གདབ་པ་སྟེ། དེ་ལྟར་དབང་པོ་རབ་ཏུ་མ་གྱུར་ན་གོང་དུ་བསྟན་པའི་རིམ་པ་གཉིས་པོ་མཐའ་དག་གི་མཇུག་ཏུ་སྨོན་ལམ་གདབ་པ་མ་གསུངས་པས་དེ་ཞུ་བའི་དོན་ཏོ། །ལན་གྱི་དོན་ནི་རྣལ་འབྱོར་པ་དམ་ཚིག་དང་ལྡན་ན་སྐྱེ་བ་བཅུ་ དྲུག་ཚུན་ཆད་ལ་ངེས་པར་འགྲུབ་སྟེ། ཇི་སྐད་དུ། དམ་ཚིག་ལྔ་པ་ལས། གལ་ཏེ་ ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། །ཅེས་གསུངས་པ་ལྟ་བུའོ། ། (¡¶ ཞ ¡·+ དེ་ལྟར་སྐྱེ་བ་བཅུ་དྲུག་འགྲུབ་པ་ ) དེ་དག་གི་བར་དུ་རྣལ་འབྱོར་པ་ལམ་གཞན་དུ་གྱུར་ན་ལམ་རིང་ངོ༌། །དེ་བས་ན་སྨོན་ལམ་གདབ་པས་ནི་ངེས་པར་འགྱུར་རོ་ཞེས་བྱ་བ་ནི་རིགས་སུ་སྐྱེ་དང་ཞེས་བྱ་བ་ལ་སོགས་པའོ། །ཚིག་གི་དོན་ནི་གོ་སླའོ། ། གང་ཟག་འབྲིང་དང་ཐ་མའི་ལམ་བསྟན་པའོ། །དེ་ནས་ཞེས་བྱ་བ་ལ་སོགས་པས་དོན་གསུམ་པ་སྟེ། སློབ་དཔོན་གྱི་གནས་ཐོབ་པས་སེམས་ཅན་གྱི་དོན་བྱེད་པ་ཡིན་ན། དེ་ལ་གང་ཟག་ཐོག་མ་ཉིད་ནས་གསང་བའི་ལམ་ལ་མོས་པ་རྣམས་ཀྱི་ ཐབས་ཀྱང་གསུངས་ཤིང༌། དྲག་ཤུལ་གྱིས་གཞུག་པའང་ལེའུ་བདུན་པ་དང་བཅུ་གཅིག་པར་གསུངས་ན།

ཤིན་ཏུ་གདུལ་དཀའ་བ་རིམ་གྱིས་ཞི་བས་གཞུག་པའི་ཐབས་ཇི་ལྟ་བུ་ཞེས་ཞུ་བའི་དོན་ཏོ། །དེའི་ལན་ནི་བཅོམ་ལྡན་འདས་ཀྱིས་ཞེས་ བྱ་བ་ལ་སོགས་པའོ། །དོན་ནི་འདི་ཡིན་ཏེ། སློབ་དཔོན་བློ་གྲོས་ཆེན་པོ་སློབ་ མའི་བསམ་པ་ཤེས་ཤིང་རྗེས་སུ་མཐུན་པའི་ཆོས་སྟོན་པར་ནུས་པ་ནི་གཞན་གྱི་དོན་བྱེད་པ་ལ་དབང་བས། དེས་གསོ་སྦྱོང་ལ་སོགས་པ་འདི་དག་བསྟན་པར་བྱའོ ༑ ༑ དེ་ཁོ་ན་ཉིད་ལ་འཇུག་པ་ལས། བླ་མས་སློབ་མའི་བསམ་ཤེས་ནས། ། རྗེས་སུ་སྟོན་པར་བྱེད་པ་གང༌། །དེས་ནི་སློབ་དཔོན་ཉིད་ཡིན་གྱིས་ (¡¶ ཞ ¡· གྱི་ ) ། ། གཞན་དག་སློབ་མ་བསྡུ་འོས་ (¡¶ ཞ ¡· བ་ ) མིན། །ཞེས་བཤད་པ་ལྟ་བུའོ། །གལ་ཏེ་ རྣལ་འབྱོར་ཆེན་པོའི་རྒྱུད་འདིར་དབང་ལ་སོགས་པའི་ཐབས་གཅིག་ཁོ་ནས་ཆོག་གི ༑ གསོ་སྦྱོང་ལ་སོགས་པ་མང་པོས་ཅི་བྱ་སྙམ་ན། བྱང་ཆུབ་སེམས་དཔས་ (¡¶ ཞ ¡· དཔའ་ ) ནི་སེམས་ཅན་གང་ཡང་དོར་བར་བྱ་བ་མ་ཡིན་ན། དེས་ན་ཐབས་ སྣ་ཚོགས་དགོས་ཏེ། བཞི་བརྒྱ་པ་ལས། ལ་ལའི་བླ་མར་གྱུར་པ་སྟེ། །ལ་ལ་ཡི་ ནི་སློབ་མར་བསྒྱུར། །ཐབས་རིགས་སྣ་ཚོགས་ཐབས་རྣམས་ཀྱིས། །མ་རྟོགས་ སེམས་ཅན་རྟོགས་པར་བྱེད། །ཅེས་གསུངས་སོ། །དེ་བས་ན་སློབ་དཔོན་བློ་གྲོས་ཆེན་པོ་དེ་ལ་འགའ་ཞིག་སློབ་དཔོན་གྱི་ཕྱིར་གསོལ་བ་འདེབས་ན། དེ་ལ་སླར་དྲི་བ་ལ་སོགས་པས་དེའི་བསམ་པ་རྗེས་སུ་རྟོགས་པར་བྱའོ། །གལ་ཏེ་བློ་གྲོས་ཆེན་པོ་ཉིད་ཡིན་ན་དེ་ལ་ཐེག་པ་མཆོག་ཉིད་སྦྱྀན་པར་བྱ་སྟེ། །རྒྱ་ཆེ་ཆོས་ཀྱི་སྣོད་ གྱུར་པ། །ཐེག་པ་དམན་ལ་སྦྱར་མི་བྱ། །ཞེས་སྤྱོད་འཇུག་ལས་གསུངས་སོ། ། གལ་ཏེ་དེ་བློ་དམན་པ་ཞིག་ཏུ་མཐོང་ན་དེའི་བློ་རྒྱ་བསྐྱེད་པར་བྱ་བའི་ཕྱིར་རིམ་གྱིས་སྦྱང་བར་བྱའི་ཅིག་ཅར་དུ་མི་བསྟན་ཏེ། དམན་ལ་ཟབ་དང་རྒྱ་ཆེ་དང༌། ། ཞེས་བྱ་བའི་སྐྱོན་དུ་འགྱུར་རོ། །དེ་བས་ན་ལང་ཀར་གཤེགས་པ་ལས་ཀྱང༌། རང་ གི་སེམས་སྣང་བའི་རྒྱུད་རིམ་གྱིས་དག་པར་འགྱུར་གྱི། ཅིག་ཅར་གྱིས་མ་ཡིན་ ནོ

༑ ༑ ཞེས་བྱ་བ་ལ་སོགས་པ་དཔེ་དང་བཅས་ཏེ་གསུངས་སོ། །ཡང་བློ་གྲོས་རྒྱ་ཆེ་བ་ཉིད་ལའང་ལམ་གྱི་སྒྲོ་འདོགས་བཅད་པའི་དོན་དུའམ། གཞན་འཛིན་པའི་དོན་དུ་འདི་དག་བསླབ་པར་བྱ་ཞེས་བྱ་བའོ། །དེ་ལ་རིམ་གྱིས་སྦྱང་བ་ནི། དེ་ཁོ་ན་ ཉིད་འདུས་པ་ལ་སོགས་པར་དཀྱིལ་འཁོར་དུ་གཞུག་པ་ལ་སོགས་པ་རིམ་གྱིས་གསུངས་ཀྱང༌། རྒྱུད་འདིར་ཐེག་པ་ཐུན་མོང་བ་དང་མཐུན་པར། སྐལ་ངན་གྱི་སེམས་ཅན་དེ་བློ་གྲོས་རྒྱ་ཆུང་བ་ལ། དང་པོར་གསོ་སྦྱོང་སྦྱིན་པར་བྱ། །ཞེས་ སྨོས་སོ། །དེ་ལ་གསོ་བ་ནི་དགེ་བའི་ས་བོན་གསོ་ལ། སྦྱོང་བ་ནི་སྡིག་པ་སྦྱོང་བ་སྟེ། འདི་ནི་ཚེ་འདི་འབའ་ཞིག་ཙམ་དོན་དུ་གཉེར་ཞིང༌། མཐོ་རིས་ཙམ་ལའང་འདོད་པ་མེད་པ་རྗེས་སུ་གཟུང་བའི་དོན་ཏོ། །དེ་ལ་གསོ་སྦྱོང་སྟེར་བ་ལ་སྐྱབས་ སུ་འགྲོ་བ་དགོས་ཏེ། གཞན་ལ་བསྙེན་གནས་ཡོད་མོད་ཀྱི། །སྐྱབས་སུ་མ་སོང་ བ་ལ་མེད། །ཅེས་མཛོད་ལས་སོ། །སྐྱབས་འགྲོ་སྐྱེ་བ་ལ་འཇིགས་དགོས། དཀོན་མཆོག་གི་ཡོན་ཏན་དྲན་དགོས་སོ། །དེ་བས་ན་དང་པོ་ཚེ་འདི་དོན་མེད་པ་དང༌། འཆི་བའི་འཇིགས་པ་དང༌།ངན་སོང་གི་འཇིགས་པ་བཤད་དོ། །དེའི་རྗེས་ལ་ དཀོན ་མཆོག་གི་ཡོན་ཏན་མདོར་བསྡུས་པ་ཙམ་བསྟན་པར་བྱའོ། །དེས་ན་འཇིགས་པ་ ལས་སྐྱོབ་པར་འདོད་པས་སྐྱབས་སུ་འགྲོ་བའོ། །དེ་ལ་མཐོ་རིས་ཐོབ་པར་བྱེད་ པའི་རྒྱུར་གསོ་སྦྱོང་སྦྱིན་ཏེ། བཤེས་པའི་སྤྲིང་ཡིག་ལས། གསོ་སྦྱོང་འདོད་སྤྱོད་ ལྷ་ལུས་ཡིད་འོང་བ།།སྐྱེས་པ་བུད་མེད་དག་ལ་སྩོལ་བར་བགྱི།།ཞེས་སོ།།འདིའང་ཡན་ལག་བརྒྱད་དང་ལྡན་པ་སྟེ། མཛོད་ལས། ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་ རིམ་བཞིན། །དེ་ཡིས་དྲན་ཉམས་དྲེགས་པར་འགྱུར། །ཞེས་སོ། །འདི་ནི་ཉིན་ཞག་གི་མཐའ་ (¡¶ ཞ ¡· ཐོབ་པ་ ) སྟེ། ནངས་པར་རེ་རེ་ཞིང་གཞན་ལས་ནོད་པར་ བྱའོ ༑ ༑ དེ་རྗེས་བསླབ་པའི་གནས་བཅུ་སྦྱིན། །ཞེས་བྱ་བ་ལ། དེ་ལྟར་ཉིན་ཞག་གི་མཐའི་རྗེས་ལ་ཡང་ནུས་ན་བཅུ་ཉིད་

¡Ã ཡིན་ལ (¡¶ ཞ ¡· ཡང་ ) ། མི་ནུས་པ་ལ་སྣ་གཅིག་སྤྱོད་པ་དང༌། སྣ་འགའ་སྤྱོད་པ་དང༌། ཕལ་ཆེར་སྤྱོད་པ་དང༌། ཡོངས་སུ་རྫོགས་པའི་དགེ་བསྙེན་གྱི་བར་རོ། །དེ་ནས་བསླབ་པའི་གནས་བཅུ་ནི། གང་ ཞིག་སྲོག་གཅོད་གཞན་གྱི་ནོར་འཕྲོག་དང༌། །མི་ཚངས་སྤྱོད་བརྫུན་བཅོས་པའི་ ཆང་ལ་སོགས། །གར་སོགས་ཕྲེང་སོགས་མལ་ཆེན་མཐོ་བ་དང༌། །དུས་མིན་ ཁ་ཟས་དངུལ་ལས་ལྡོག་བྱེད་པ། །ཡན་ལག་བཅུ་ནི་དགེ་ཚུལ་སྡོམ་པ་ཡིན། ། ཞེས་བྱ་བ་འདིའམ། ཡང་ན་མི་དགེ་བ་བཅུ་པོ་མཐའ་དག་སྤོང་བ་འདི་ལ་བྱའོ། །དེ་ལྟར་ལྡོག་པའི་ཚུལ་ཁྲིམས་དང་འཇུག་པའི་ཚུལ་ཁྲིམས་ལ་ལེགས་པར་གནས་ནས ༑ དེའི་འོག་ཏུ་ཤེས་རབ་རྣམ་པ་གསུམ་བསྐྱེད་པར་བྱ་སྟེ། ཇི་སྐད་དུ། ཚུལ་ གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱར། །ཐོས་སོགས་ ལས་བྱུང་བློ་རྣམས་ནི། །མིང་དང་གཉི་ག་དོན་ཡུལ་ཅན། །ཞེས་སོ། །དེ་བས་ན། དེ་ལ་བྱེ་བྲག་སྨྲ་བ་བསྟན། །ཞེས་བྱ་སྟེ། (¡¶ ཞ ¡·+ ཤེས་བྱ་གཞི་ལྔ་ཉིད་བྱེ་བྲག་ཏུ་ཕྱེ་སྟེ། སྟོན་པས་དེའི་མོས་པ་ ) བསྟན་བཅོས་བྱེ་བྲག་ཏུ་བཤད་པ་སྟེ་ (¡¶ ཞ ¡· དང་ ) དེ་ཉིད་བརྩེ་ཞིང་སྟོན་ལ། མདོ་སྡེ་ཐམས་ཅད་དྲང་བའི་དོན་དུ་བྱས་ནས་བསྟན་བཅོས་ཚད་མར་བྱེད་པ་དེ་ལས་མིང་དེ་སྐད་ཅེས་བྱའོ། །འདིས་ནི་འདུས་བྱས་དང་འདུས་མ་བྱས་ཞེས་བྱ་བའམ། ཟག་བཅས་དང་ཟག་པ་མེད་པ་ཞེས་བྱ་བར་བསྡུས་ནས་སམ། ཕུང་པོ་དང༌། སྐྱེ་མཆེད་དང༌། བདེན་པ་ལ་སོགས་པའི་དབྱེ་བའི་སྒོ་ནས་ཐོག་ མར་ཐོས་བསམ་གྱི་ལྟ་བ་གཏན་ལ་འབེབས་སོ། །དེ་ནས་ཞི་གནས་དང་ལྷག་ མཐོང་བསྒོམ་པ་ལ་འཇུག་གོ །དེས་འབྲས་བུ་བྱང་ཆུབ་རྣམ་གསུམ་དུ་འགྱུར་རོ་ཞེས་བྱ་བ་དེ་ལྟ་བུ་ཡིན་ཏེ། འདི་གཞུང་ལུགས་ནི་མཐའ་ཡས་མོད་ཀྱི། གངས་ ཅན་འདི་ན་ཁ་ཆེ་བྱེ་བྲག་ཏུ་སྨྲ་བའི་ལུགས་ཙམ་སྟོན་པ་མཛོད་ཀྱི་ཚིག་ལེའུར་བྱས་པ་འདི་ཙམ་ལ་བརྟེན་ཏེ་ཤེས་པར་ནུས་སོ། །འདི་ནི་སངས་རྒྱས་པའི་གྲུབ་པའི་མཐའ་ཐམས་ཅད་ཀྱི་གཞི་མ་ལྟ་བུ་ཡིན་ནོ།

།དེ་ཤེས་ནས་མདོ་སྡེ་པ་ཞེས་བྱ་བ་སྟེ། མདོ་སྡེ་ཉིད་ཚད་མར་བྱེད་པས་དེ་སྐད་ཅེས་བྱ་སྟེ། ཉན་ཐོས་གྲུབ་མཐའ་འཛིན་པ་བ་ཉིད་ལ་ཡོད་པའི་གསུང་རབ་ཡན་ལག་བཅུ་གཉིས་པོ་ལ་བརྟེན་པ་སྟེ། འདིའང་སྔ་མའི་གྲུབ་མཐའ་ཉིད་ལ་སྣང་བ་སེམས་ཡིན་ནོ་ཞེས་བྱ་བའམ། བྱང་ཆུབ་ཀྱི་ཕྱོགས་གོ་རིམ་བཞིན་དུ་སྐྱེའོ་ཞེས་བྱ་བའམ།ཆོས་མངོན་པ་ ¡Ã བདུན་ (¡¶ ཞ ¡· ཀུན་ལས་བཏུས་ ) ལ་སོགས་པ་ལ་ཚད་མར་མི་བྱེད་པ་ལ་སོགས་པ་ཁྱད་པར་འགའ་ཞིག་གིས་ཕྱེ་བ་ཡིན་ཏེ། འདིའི་ལུགས་ཀྱི་བསྟན་བཅོས་ནི་གངས་ཅན་འདི་ན ༑ མཛོད་ཀྱི་འགྲེལ་པའམ།ཆོས་མངོན་པ་ཀུན་ལས་བཏུས་པ་ཞེས་བྱ་བ་འདི་ཙམ་ཡིན་ནོ། །མདོ་ནི་ལུང་སྡེ་བཞིའམ། དྲན་པ་ཉེ་བར་བཞག་པ་ལ་སོགས་པ་འགའ་ ཙམ་ལས་བོད་ན་མི་སྣང་ངོ༌། །དེ་ལྟར་གཉིས་ནི་གྲུབ་པའི་མཐའ་འཛིན་པས་ཉན་ཐོས་ཀྱི་གཞུང་ལུགས་ཡིན་ནོ། ། ¡Ã གལ་ཏེ་དེ་ལྟ་ན་སློབ་དཔོན་ཤཱནྟི་པ་དང་མེ་ཏྲི་པ་ལ་སོགས་པས། པོའི་མདོ་ཟབ་མོ་མ་ཡིན་པ་ལ་ཞུགས་པ་ཞེས་བྱ་བར་བཤད་པ་འདི་ཇི་ལྟར་དྲང་ཞེ་ན། དེ་ནི་དྲང་བར་བྱ་བ་མ་ཡིན་ཏེ་རང་གི་གྲུབ་པའི་མཐའི་རྟོག་པས་རང་བཟོར་སྦྱར་བའི་ཕྱིར་རོ། །ཇི་ལྟར་ཞེ་ན། ས་བཅུ་པ་ལ་སོགས་པའི་མདོ་ནི་ངེས་པའི་དོན་སྟོན་པ་ཡིན་ན་ཇི་ལྟར་ཟབ་མོ་མ་ཡིན། ཡང་རྣལ་འབྱོར་སྤྱོད་པ་དང༌། དབུ་མ་ཞེས་བྱ་བ་སྤྱི་སྒྲ་བྱེ་བྲག་ལ་ཞུགས་པ་འདིའང༌། སེམས་ཙམ་པ་འདིས་གཅིག་ཏུ་བསྡུས་ན་ཐ་དད་དུ་བྲིས་པ་ལ་དགོས་པ་མེད་དོ། །དེས་ན་དོར་བར་བྱའོ། །གལ་ཏེ་འདི་ནི་གྲུབ་མཐའ་མཁས་པ་ཡིན་པས་གདོན་མི་ཟ་བར་དྲང་བར་བྱའོ་ཞེ་ན། དེ་ལྟར་ནའང་ཐེག་པ་ཆེན་པོའི་གཞུང་ཉིད་ལ་རིགས་ཅན་གསུམ་ གྱི་ལམ་ཡོད་པས་རིམ་གྱིས་ཁྲིད་པ་སྟེ། བྱེ་བྲག་ཏུ་སྨྲ་བ་ནི་བརྡ་ནི་ཉན་ཐོས་ཀྱི་ལམ་ཡིན་པ་དང༌། དེ་ནས་རང་སངས་རྒྱས་དང༌། དེ་ནས་རྒྱ་ཆེ་བའི་མདོ་སྡེ་ཀློག་པ་ཙམ་དང༌། དེ་ནས་སེམས་སུ་བསྒྲུབ་པ་ཙམ་དང༌། དེ་ནས་གཟུང་འཛིན་ལས་གྲོལ་བ་ཞེས་རིམ་གྱིས་མངོན་པར་རྟོགས་པ་སྐྱེ་བ་ལ་བསམ་ནས་རིགས་པར་བྱའི།

གྲུབ་མཐའ་སོ་སོ་བ་ ནི་མ་ཡིན་ནོ། །གྲུབ་མཐའ་ཡིན་ན་སྐྱོན་དུ་འགྱུར་ཏེ། ཐེག་པ་ཆེན་པོའི་མདོ་བཀར་བསྒྲུབས་ན་མདོ་སྡེ་མཐའ་དག་བཀར་བསྒྲུབ་དགོས་པར་འགྱུར་རོ། །གལ་ཏེ་ཉན་ཐོས་ནས་གྲགས་པ་དེ་དག་མི་དགོས་ན། དེ་དག་གི་ མདོ་ལས་ཚད་མར་བྱེད་པའི་ཕལ་ཆེན་སྡེ་པ་ལ་སོགས་པ་དེ་དག་མདོ་སྡེ་པར་ ཅིའི་ཕྱིར་མི་འགྱུར། ཡང་འདི་སློབ་དཔོན་ཆེ་བ་གཞན་གྱིས་ཀྱང་ཉན་ཐོས་སུ་ བཤད་དེ། སྤྱོད་པ་བས་ཀྱང་ཉན་ཐོས་མདོ་སྡེ་པ་ཞེས་སོ། །སློབ་དཔོན་བྷ་ཝས་ཀྱང་ཐམས་ཅད་ཡོད་པར་སྨྲ་བ་ལ་གཉིས་ཏེ། གཞི་པ་དང༌། མདོ་སྡེ་སྨྲ་བ་ཞེས་གྲག་གོ་ཞེས་གསུངས་སོ། །དེ་བས་ན་བྱེ་བྲག་ཏུ་བཤད་པ་ལ་ཚད་མར་མི་བྱེད་པའི་ཉན་ཐོས་ཐམས་ཅད་མདོ་སྡེ་པར་རིགས་པར་བྱའོ། ། (¡¶ ཞ ¡·- གལ་ཏེ་་་ུ་ུ་་་པར་བྱའོ ༑ ༑ ) མདོ་སྡེ་པ་འདི་ནི་ཐེག་པ་ཆེན་པོ་ལ་ཉེ་བ་ཡིན་ནོ། །དེ་ནས་ཟབ་པ་དང་རྒྱ་ཆེ་བ་ལ་ལྷག་པར་མོས་པ་ཐེག་པ་ཆེན་པོ་པར་བྱ་བས། དང་པོ་དེ་ལ་རྣལ་འབྱོར་ སྤྱོད་པ་བསྟན་ཏེ། ཀྱེ་རྒྱལ་བའི་སྲས་དག་ཁམས་གསུམ་པོ་འདི་ནི་སེམས་ཙམ་མོ་ཞེས་སྟོན་པ་སྟེ། དགོངས་པ་ངེས་པར་འགྲེལ་པ་ལ་སོགས་པའི་མདོ་དང༌། ཐེག་ པ་ཆེན་པོ་བསྡུས་པ་ལ་སོགས་པའི་བསྟན་བཅོས་རྣམས་ཡིན་ཏེ། འདི་ནི་ཐེག་པ་ཆེན་པོ་གྲུབ་པའི་མཐའི་གཞི་ལྟ་བུ་ཡིན་ནོ། །དེ་རྗེས་དབུ་མ་པ་ཡང་བསྟན། །ཅེས་བྱ་བ་སྟེ། ཇི་ལྟར་སྣང་བ་ཐམས་ཅད་ཀུན་རྫོབ་ཙམ་སྟེ། རྟེན་ཅིང་འབྲེལ་བར་འབྱུང་བའི་ཕྱིར་མཐའ་ཐམས་ཅད་ལས་གྲོལ་བས་དབུུ་མའོ། ། (¡¶ ཞ ¡·+ ཆོས་ མངོན་པ་ཐེག་པ་ཆེན་པོའི་མདོ་ལས། ཇི་སྐད་དུ། ཤེས་བྱའི་གནས་དང་མཚན་ཉིད་དེར་འཇུག་དང༌། དེའི་ རྒྱུ་འབྲས་དེ་རབ་དབྱེ་བ་དང༌། བསླབ་པ་གསུམ་དང་དེ་འབྲས་སྤངས་པ་དང༌། ཡེ་ཤེས་ཐེག་པ་མཆོག་གྱུར་ ཁྱད་པར་པར་འཕགས། ཞེས་བྱ་བ་ཤེས་བྱ་གཞི་བཅུ་གཉིས་ཐེག་པ་ཆེན་པོ་མཐའ་དག་བསྡུས་པ་སྟོན་ཏེ། ) འདི་ནི་ཤེས་རབ་ཀྱི་ཕ་རོལ་ཏུ་ཕྱིན་པའམ། ལང་ཀར་གཤེགས་པ་ལ་སོགས་པའི་

མདོ་དང༌། རིགས་པའི་ཚོགས་ལ་སོགས་པའི་བསྟན་བཅོས་སོ། །དེ་ལྟར་ཐེག་པ་ ཆེན་པོ་ཐུན་མོང་བ་བསྟན་པས་བྱང་ཆུབ་སེམས་དཔར་གྱུར་པས།རང་དང་ གཞན་གྱི་དོན་མྱུར་དུ་འགྲུབ་པར་བྱ་བའི་ཕྱིར་གསང་སྔགས་ཀྱི་ལམ་སྟོན་ཏོ།།དེ་ ཡང་སྔགས་ཀྱི་རིམ་པ་ཀུན་ཏེ། དང་པོར་གཙང་སྦྲ་ལ་སོགས་པ་ཕྱིའི་བྱ་བ་གཙོ་ བོར་སྟོན་པ་བྱ་བའི་རྒྱུད་ཀྱི་ལམ་ལ་གཞུག་གོ །དེ་ནི་ལེགས་པར་གྲུབ་པ་དང༌།དཔུང་པ་བཟང་པོ་ལ་སོགས་པའོ། །དེ་ནས་གཙང་སྦྲ་ལ་སོགས་པ་ལ་སྨད་དེ་ ཕྱིའི་བྱ་བ་དང༌། ནང་ཏིང་ངེ་འཛིན་གྱི་བྱ་བ་མཉམ་པར་སྤྱོད་པས་སྤྱོད་པའི་རྒྱུད་དེ ༑ རྣམ་པར་སྣང་མཛད་མངོན་པར་བྱང་ཆུབ་པ་དང༌། དམ་ཚིག་གསུམ་བཀོད་ པ་དང༌། འཇམ་དཔལ་གསང་བའི་རྒྱུད་ལ་སོགས་པའོ། །དེ་ནས་ནི་ཕྱིའི་བྱ་བ་མཐའ་དག་དོར་ཏེ། ཏིང་ངེ་འཛིན་གཙོ་བོར་གྱུར་པ་སྔགས་དང་ཕྱག་རྒྱ་ཙམ་གྱིས་དངོས་གྲུབ་བསྒྲུབ་པ་རྣལ་འབྱོར་གྱྀ་རྒྱུད་དེ། དེ་ཁོ་ན་ཉིད་འདུས་པ་ལ་སོགས་པའོ ༑ ༑ དེ་ནས་ལག་པའི་ཕྱག་རྒྱ་ལ་སོགས་པའང་དོར་ཏེ། ཏིང་ངེ་འཛིན་ཁོ་ན་གཙོར་བྱེད་པ། བསྐྱེད་པའི་རིམ་པ་དང༌། རྫོགས་པའི་རིམ་པའི་ཐབས་ཟབ་མོ་མ་ཡིན་པ། དཔལ་གསང་བ་འདུས་པ་དང༌། བསྐྱེད་པའི་རིམ་པ་ཟབ་ཅིང་སྤྲོས་པ་རྒྱ་ཆེ་བ་ནི། བདེ་མཆོག་སྒྱུ་མ་སྟེ། རྣལ་འབྱོར་བླ་ན་མེད་པའི་རྩ་བའི་རྒྱུད་དེ་དག་ལ་བསླབ་པར་བྱའོ། །དེ་ལྟར་ཤེས་ནས། དེ་རྗེས་ཀྱེའི་རྡོ་རྗེ་བརྩམས་ཏེ། ཤིན་ཏུ་ཟབ་མོའི་བསྐྱེད་རྫོགས་གཉིས་ཀྱི་རིམ་པའི་ཐབས་སྟོང་ཉིད་སྙིང་རྗེ་རྟོགས་པར་བྱེད་པ་རྣལ་འབྱོར་བླ་ན་མེད་པའི་རྒྱུད་ཕྱི་མའི་ཕྱི་མ་འདི་བསྟན་ཞེས་བྱ་བར་དགོངས་སོ། །འདི་ཉིད་ལ་བསླབ་པའི་རིམ་པ་ནི་སྔར་བསྟན་ཟིན་ཏོ།། །།འདུལ་བའི་ལེའུ་ནི་ཕྱག་རྒྱས་རྣམ་པར་རྟོག་པ་དངོས་སུ་འདུལ་ལ། སྨོན་ལམ་གྱིས་འདུལ་བ་ལེན་པར་བྱེད་པ་དང༌། འདིས་རིམ་གྱིས་འདུལ་བས་ ན་འདུལ་བའི་ལེའུའོ། །ལེའུ་བརྒྱད་པ་ཚིགས་སུ་བཅད་པ་བཅུ་གཉིས་ཀྱི་འགྲེལ་

པའོ ༑༑ ༑༑ དེ་ནས་ཞེས་བྱ་བ་ལ་སོགས་པ་ལེའུ་དགུ་པ་སྟེ། འདི་ལ་གསུམ་སྟེ། ལེའུ་ བདུན་པ་བརྡའི་ལེའུར་ཐམས་ཅད་གདུག་པ་གཞུག་པ་སྟེ། ཆོ་གའི་གཙོ་བོས་དགག་པར་བྱ། །ཞེས་གསུངས་པ་ལ། བསྒྲལ་བའི་ཡུལ་དང༌། ཆོ་ག་མ་གསུངས་ པ་དཻ་ (¡¶ ཞ ¡·+ དག་ ) གསལ་བར་བཤད་པ་དང༌། ལེའུ་དགུ་པར་ཕྱག་བཅུ་ དྲུག་པའི་སྤྱན་ལ་སོགས་པའི་དག་པ་རྒྱས་པར་མ་གསུངས་པ་དེ་བཤད་པ་ ¡Ã དང་ ༑ སྔགས་ཀྱི་ལེའུར་སྔགས་བཏུུ་བ་ཁ་བསྐང་བའོ། །དང་པོ་ལ་དེ་ནས་ཞེས་བྱ་བ་ནས། གསད་པར་བྱ་བ་ཉིད་ཅེས་པའི་བར་ནི་ཁ་སྦྱོར་འབྱེད་པའོ། །ཇི་ལྟར་ཞེས་བྱ་བ་ནས་འགྲུབ་པར་འགྱུར་ཡན་ཆད་ནི་སྦྱོར་བ་གཉིས་པ་རྡོ་རྗེ་མེ་ཁབ་བོ ༑ ༑ དེ་ལྟར་གཉིས་སུ་གནས་ཀྱང་བླ་མའི་མན་ངག་གིས་རྣལ་འབྱོར་གཅིག་ཏུ་ བྱེད་དོ། །འདི་ལ་ལྔ་སྟེ། ཕ་རོལ་པོ་བསྒྲལ་བའི་ཡུལ་དུ་གྱུར་པ་དང༌། བདག་ལ་ ནུས་པ་ཡོད་པ་དང༌། (¡¶ ཞ ¡·- བཤད་པ་་་ུ་ུ་་་པ་དང༌། ) བསམ་པའི་ཐབས་ལ་མཁས་པ་དང༌། སྦྱོར་བའི་ཐབས་ལ་མཁས་པ་དང༌། ཆོ་ག་དངོས་སོ། །དང་པོ་ནི་བསྟན་ལ་ཞེས་རྐང་པ་གཉིས་ཏེ། ལས་མི་དགེ་བ་ཚན་པོ་ཆེ་བྱས་པས། ངན་འགྲོ་ལ་ཕྱོགས་པར་གྱུར་པ་ཞེས་བྱ་བའི་དོན་ཏོ། །གཉིས་པ་ནི་གང་གིས་རྣམ་པར་ཤེས་ཞེས་བྱ་བ་རྐང་པ་གཉིས་བདག་ལྷའི་རྣལ་འབྱོར་བརྟན་པས་བསམ་གཏན་གྱི་མཐུ་གྲུབ་པའོ་ཞེས་བྱ་བའོ། །འདིས་ཕ་རོལ་ཏུ་ཕྱིན་པའི་ཐེག་པ་བས། སྡིག་པ་ ལ་ (¡¶ ཞ ¡· ལས་ ) འཇུག་པར་འདོད་པའི་གང་ཟག་ལ་མཚོན་གྱིས་བསད་པ་ཞེས་བྱ་ བ་དེ་ལས་ཁྱད་པར་དུ་བྱ་བར་བསྟན་ཏོ། །འོ་ན་དེ་ལྟར་བསད་ན་མུ་སྟེགས་བྱེད་ གསོད་ (¡¶ ཞ ¡· འདོད་ ) པའི་མཆོད་སྦྱིན་པ་དང་ཁྱད་པར་ཅི་ཡོད་སྙམ་པ་ལ། གསུམ་པ་སྙིང་རྗེས་གསད་པར་བྱ་བ་ཉིད་ཅེས་བྱ་བ་སྨོས་ཏེ། མུ་སྟེགས་རྣམས་ནི་རང་ གི་དོན་བྱེད་པས་བརྩེ་བ་དང་བྲལ་བ་ཡིན་ན། འདིར་ཐེག་པོ་ཆེན་པོ་བས། སྙིང་ རྗེ་ལྡན་ཞིང་བྱམས་ཕྱིར་དང༌། །སེམས་དགེ་བ་ལ་ཉེས་པ་མེད། །ཅེས་གསུངས་པ་ལ་སོགས་པས་གྲུབ་བོ། །སྦྱོར་བའི་ཐབས་ལ་མཁས་པ་ནི།

སྡིག་ཅན་དེ་ལ་དང་པོ་ཁོ་ནར་དེ་ལ་གསོལ་བ་གདབ་ཅིང༌། ཞི་བའི་སྒོ་ནས་བཟློག་པར་བྱའོ། །དེ་ ལྟར་ཡང་བཟློག་པར་མ་ནུས་པ་དེའི་ཚེ་བླ་མ་ལ་ཞུ་བ་སྟེ། བདག་གིས་འདི་ལྟར་བགྱི་བའི་དུས་ལགས་སམ་ཞེས་ཞུའོ། །གལ་ཏེ་བླ་མ་དངོས་སུ་མི་བཞུགས་པ་ཡིན་ན་བླ་མ་དང་ཐུབ་པ་སངས་རྒྱས་ཐམས་ཅད་དམིགས་ལ། དེ་དག་ལ་གསོན་ཅིག་ཅེས་བྱ་བ་ལ་སོགས་པས་གསོལ་བ་གདབ་པར་བྱའོ། །དེས་རྗེས་སུ་ ¡Ã གནང་བར་ (¡¶ ཞ ¡· ཆགས་པར་ ) འགྱུར་རོ། །ཡང་དེ་བདག་ལ་མི་མགུ་བ་མེད་པར་བྱ་བའི་ཕྱིར་ཤིན་ཏུ་མི་ཚོར་བར་བྱ་བ་འདི་ནི་ཐབས་མཁས་པའོ། །ཆོ་ག་ནི་ཏིང་ངེ་འཛིན་གྱི་སྒོ་ནས་བསྒྲལ་བས་མི་བསྐྱོད་པའི་ཞིང་དུ་སྐྱེ་བར་འགྱུར་ཏེ་ལམ་ཐུན་མོང་བ་ལ་ཁྱད་པར་རྟེན་ཅིང་འབྲེལ་བར་འབྱུང་བ་བསམ་གྱིས་མི་ཁྱབ་པའོ། །དེ་ནི་ཧེ་རུ་ཀ་མཉམ་ཞེས་པ་དང༌། བསྒྲུབ་བྱའི་ཞེས་པ་དང༌། ཇི་ལྟར་ཞེས་བྱ་བ་ལ་སོགས་པ་སྟེ། བདག་གི་རྣལ་འབྱོར་ལ་གནས་པས། མདུན་དུ་ཡྃ་རྃ་ལས་ རླུང་མེའི་སྦྱོར་བ་བྱས་ལ། མཁའ་འགྲོའི་ཚོགས་སྤྲོས་པས་དེ་དག་གིས་བཀུག་སྟེ ༑ ཁྲག་སྐྱུག་པ་ལ་སོགས་པ་དང་ལྡན་པས་མེའི་དབུས་ན་གནས་པར་བསམ་ མོ ༑ ༑ དེ་ནས་དེའི་ལམ་ནས་མེ་ཞུགས་ཏེ།སྙིང་གར་རྃ་བསྒོམ་སྟེ། དེ་ལ་ཕོག་པས་དེ་འབར་ཏེ་ཧཱུྃ་བསྲེག་ཅིང༌། མཁའ་འགྲོ་མ་རྣམས་ཀྱིས་ལྟེ་བའི་རྩ་གཅོད་པར་ བསྒོམས་ན་འགྲུབ་པར་འགྱུར་རོ་ཞེས་ཏེ། རྒྱས་པར་ (¡¶ ཞ ¡·+ བླ་མའི་གསུང་ངམ་ཡང་ན་ ) དེ་ཁོ་ན་ཉིད་བཅུ་པ་བཞིན་ནོ། །རྟོག་མེད་དངོས་གྲུབ་ཅེས་བྱ་བ་ལ་སོགས་ པས ༑ གསང་སྔགས་པས་འདོད་ཡོན་བསྟེན་པ་ནི། ཐ་མལ་གྱི་རྣམ་པར་རྟོག་པ་ བསལ་ཏེ་བསྟེན་ལ། ཐ་མལ་པ་སེལ་བ་དེ་ནི་ལྷའི་རྣམ་པ་ཡིན་ལ། རྣམ་པ་དེ་ཉིད་དེ་ཁོ་ན་ཉིད་དང་ལྡན་པ་ཡིན་པས། དེ་ཉོན་ཅིག་ཅེས་བྱ་བའོ། །ད་ནི་ སྙིང་རྗེའི་སྤྱན་དམར་ཞེས་བྱ་བ་ལ་སོགས་པ་སྟེ།འདི་ནི་ལེའུ་ལྔ་པའི་འཕྲོས་སུའང་འགྱུར་རོ། །བསྡུ་བའི་དངོས་པོ་བཞི་ནི། ཟང་ཟིང་ལ་སོགས་པའི་སྦྱིན་པ་

བཞི་དང༌། ཕ་རོལ་ཏུ་ཕྱིན་པ་སྟོན་པའི་ངག་སྙན་པར་སྨྲ་བ་དང༌། གཞན་དེ་ལེན་དུ་འཇུག་པ་དོན་སྤྱོད་པ་དང༌། རང་ལེན་པ་དོན་མཐུན་པ་ཞེས་བྱ་བ་བཞིའོ། ། རྣམ་པར་ཐར་པ་བརྒྱད་ནི། གཟུགས་ཅན་གཟུགས་ལ་ལྟ་བ་དང༌། ནང་གཟུགས་ མེད་པར་ཤེས་ནས་ཕྱིའི་དོན་ལ་ལྟ་བ་དང༌། ¡Ã སྡུག་པའི་རྣམ་པར་ཐར་པ་ལུས་ཀྱི་ མངོན་སུམ་དུ་རྫོགས་པར་བྱས་ཏེ་གནས་པ་དང༌། (¡¶ ཞ ¡· ཅི་ཡང་མེད་པའི་སྐྱེ་མཆེད་མངོན་གསུམ་དུ་རྫོགས་པར་བྱས་ཏེ་གནས་པ་དང་ ) ། དེ་ལྟར་གཟུགས་ལས་འདས་ནས་ནམ་ མཁའ་མཐའ་ཡས་ཀྱི་སྐྱེ་མཆེད་ལ་གནས་པ་དང༌། རྣམ་ཤེས་མཐའ་ཡས་སྐྱེ་མཆེད་དང། ཅི་ཡང་མེད་པའི་སྐྱེ་མཆེད་དང༌། འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང༌། འདུ་ཤེས་དང༌། ཚོར་བ་འགོག་པ་མངོན་སུམ་དུ་བྱས་པའི་རྣམ་པར་ཐར་པའོ། །སྟོང་པ་ཉིད་བཅུ་དྲུག་ནི། ནང་སྟོང་པ་ཉིད་དང༌། ཕྱི་སྟོང་པ་ཉིད་དང་ ༑ ཕྱི་ནང་སྟོང་པ་ཉིད་དང༌། སྟོང་པ་ཉིད་སྟོང་པ་ཉིད་དང༌། ཆེན་པོ་སྟོང་པ་ཉིད་དང༌། དོན་དམ་པ་སྟོང་པ་ཉིད་དང༌། འདུས་བྱས་སྟོང་པ་ཉིད་དང༌། འདུས་ མ་བྱས་སྟོང་པ་ཉིད་དང༌། མཐའ་ལས་འདས་པ་སྟོང་པ་ཉིད་དང༌། ཐོག་མ་དང་ཐ་མ་མེད་པ་སྟོང་པ་ཉིད་དང༌། དོར་བ་མེད་པ་སྟོང་པ་ཉིད་དང༌། རང་བཞིན་སྟོང་ པ་ཉིད་དང༌། ཆོས་ཐམས་ཅད་སྟོང་པ་ཉིད་དང༌། རང་གི་མཚན་ཉིད་སྟོང་པ་ཉིད་དང་

༑ མི་དམིགས་པ་སྟོང་པ་ཉིད་དང༌། དངོས་པོ་མེད་པ་སྟོང་པ་ཉིད་དོ། །བྱང་ ཆུབ་ཀྱི་ཡན་ལག་བདུན་ནི། དྲན་པ་དང༌། ཆོས་རབ་ཏུ་འབྱེད་པ་དང༌། བརྩོན་འགྲུས་དང༌། དགའ་བ་དང༌། ཤིན་ཏུ་སྦྱངས་པ་དང༌། ཏིང་ངེ་འཛིན་དང༌། བཏང་ སྙོམས་ཡང་དག་བྱང་ཆུབ་ཀྱི་ཡན་ལག་རྣམས་སོ། །ཚིག་གི་དོན་ནི་གོ་སླའོ། ། བདག་མེད་མས་གསོལ་བ།ཞེས་བྱ་བ་ལ་སོགས་པ་ནི་སྔགས་བཏུུ་བ་སྟེ། དེ་ལ་ བཏུ་བའི་གཞི་ནི་ཨཱ་ལི་ཀཱ་ལི་ལས་ཐུ་བའོ། །གང་བཏུུ་ན་སྙིང་པོ་ལ་སོགས་པའི་ སྔགས་སོ། །ཚུལ་ནི་ཀཱ་ལི་ལས་ལུས་ཐུ་ལ་ཨཱ་ལི་ལས་ནི་ཡན་ལག་བཏུའོ། །ཆོ་ག་ནི་ཇི་ལྟ་བ་བཞིན་ ¡Ã རྣམས་བཀོད་ (¡¶ ཞ ¡· དཀྱིལ་འཁོར་ ) ནས་ཐུ་བའོ། །ཡི་གེ་གོ་སླ་ བ་ཉིད་དོ། །ལེའུ་དགུ་པ་ཚིགས་བཅད་བཞི་བཅུ་ལྔའི་བཤད་པའོ།། །།དེ་ནས་ཆོས་ཀུན་སྡོམ་ཞེས་བྱ་བ་ལ་སོགས་པ་ལེའུ་བཅུ་པ་སྟེ། འདས་ མ་ཐག་པ་དང༌། ལེའུ་གཉིས་པར་སྔགས་གསུངས་ཀྱང་བཟླས་པའི་ཡུལ་ཕྲེང་བ་དང་ ༑ དེའི་དུས་ཀྱི་ཁ་ཟས་མ་གསུངས་པས། དེ་ཁ་བསྐང་བར་བྱ་བའི་ཕྱིར་གསུངས་སོ། །དང་པོ་ནི། དེ་ནས་ཞེས་བྱ་བ་ནས་བསད་པ་ལས་ཞེས་བྱ་བའི་ བར་ཏེ། སྤྱིར་ཕྲེང་བ་མེད་པའི་བཟླས་པ་བས། ཕྲེང་བའི་དེ་ཁོ་ན་དང་ལྡན་པའི་བཟླས་པ་ཕན་ཡོན་ཆེ་ཞིང༌། ཕྲེང་བའང་ལས་སོ་སོ་ལ་བསྔགས་པ་དང༌། གྲངས་དང་ ༑ ཐག་པ་དང༌། རབ་གནས་ལ་སོགས་པ་ནི་བཤད་པའི་རྒྱུད་རྡོ་རྗེ་གུར་དང༌། ཁ་སྦྱོར་ཀྱི་བརྟག་པ་བརྒྱད་པའི་གཉིས་པ་ལས་བསྟན་པར་ལྟར་བྱའོ། །འདིར་ནི་དྲག་པོའི་སྔགས་བརྒྱད་ཆར་དབབ་པ་དང་བཅས་པ་དང་འབྲེལ་པ་ཙམ་གྱི་དབང་དུ་མཛད་དོ། །རེངས་པ་འོ་མ་ཞེས་བྱ་བ་ལ་སོགས་པ་ནི་དེའི་དུས་ཀྱི་ཁ་ཟས་ ཏེ ༑ འདིའང་དྲག་པོའི་སྔགས་ལ་དགོངས་སོ། །འོ་མ་ལ་སོགས་པ་ནི་བདུད་རྩི་ལྔའི་བརྡའོ། །མཐའི་ཤྭ་དང་ཞེས་བྱ་བ་ལ་སོགས་པ་ནི་མཐའ་ན་ཤྭ་ཡོད་པས་ ཨ་ཤྭ་སྟེ་རྟའི་ཤའོ། །ལྷག་མ་རྣམས་ནི་མིང་གི་ཡི་གེ་དང་པོ་སྟེ། ཤ་ལྔའི་མིང་སྟེ་དེ་དག་ཀྱང་བཟའ་ཞེས་བྱ་བའི་དོན་ཏོ།

།ལེའུ་བཅུ་པ་ཚིགས་སུ་བཅད་པ་ལྔའི་ འགྲེལ་པའོ།། །།ཀྱེའི་རྡོ་རྗེ་ལ་ཞེས་བྱ་བ་ལ་སོགས་པས་ལེའུ་བཅུ་གཅིག་པ་སྟེ། འདི་ལ་གཉིས་ ཀྱི་དང་པོ་ནི་ལེའུ་ལྔ་པ་དེ་ཁོ་ན་ཉིད་ཀྱི་ལེའུར་རིགས་ནི་འབྱུང་བ་ལྔ་རྣམས་དང་ ཞེས་བྱ་བ་ལ་སོགས་པ་དབྱེ་བ་མང་དུ་གསུངས་ཀྱང༌། དེ་བཞིན་གཤེགས་པ་ རྣམས་ཀྱི་ཀུན་རྫོབ་ཀྱི་རིགས་པ་རྣལ་འབྱོར་སོ་སོར་བྱས་ན་མྱུར་དུ་འགྲུབ་པ་ལ་ དགོངས་ནས། ཁ་དོག་དང༌། མཚན་མ་ལ་སོགས་པ་མ་གསུངས་པ་དེ་ཁ་བསྐང་ བ་དང༌། ལེའུ་དེ་ཉིད་ལ་སོགས་པར་ཕྱག་རྒྱ་བསྟེན་པར་བྱའོ་ཞེས་གསུངས་ ཀྱང་ ༑ དེའི་སྦྱོར་ཐབས་ཀྱི་ཚུལ་མ་གསུངས་པས་ཁ་བསྐང་བའོ། །དང་པོ་ལ་ཞུས་པ་ནི། ཚིགས་སུ་བཅད་པ་གཅིག་གོ །ལན་ནི་བྷ་གར་ཞེས་བྱ་བ་ལ་སོགས་པ་སྟེ། གང་གི་སྲིན་ལག་གི་རྩ་བ་ན་རྡོ་རྗེའི་རི་མོ་ཡོད་ཅིང༌། ཁ་དོག་ནག་པོར་སྣང་བ་དང༌། ཉོན་མོངས་པ་ཞེ་སྡང་ཤས་ཆེ་བ་འདི་ནི་མི་བསྐྱོད་པའི་རིགས་ཡིན་པས། སློབ་དཔོན་གྱིས་ཀྱང་དེ་དང་རྗེས་སུ་མཐུན་པའི་ཆོས་བཤད་པར་བྱའོ། །ཞེས་བྱ་ བའི་དོན་ཏོ། །དེ་བཞིན་དུ་གཞན་ཡང་ཤེས་པར་བྱའོ། །ཀུན་རྫོབ་གཟུགས་ སུ་གནས་ནས་ནི། །བདེ་གཤེགས་རིགས་སུ་འགྱུར་ཞེས་བྱ་བ་བ་ནི། དོན་དམ་ པར་སེམས་ཅན་ཐམས་ཅད་རང་བཞིན་གྱིས་སངས་རྒྱས་ཡིན་ལ། རྣམ་པ་འདི་དག་སངས་རྒྱས་ཀྱི་ཀུན་རྫོབ་ཀྱི་སྐུ་དང་ཡང་འདྲ་བས་དེས་ན་འདི་སངས་རྒྱས་ཀྱི་རིགས་ཡིན་པས། མི་སྨད་ཅེས་བྱ་བའི་དོན་ཏོ། །དཔལ་ཡང་དག་པར་སྦྱོར་བ་ ལས་ཀྱང༌། བུད་མེད་དམ་ནི་སྐྱེས་པའི་ལུས། །ལས་ནི་དུ་མས་བསྐྱེད་པ་སྟོན། ། མི་ཤེས་པས་ཀྱང་མི་བྱ་སྟེ། །སྐུ་ཡི་རྡོ་རྗེའི་དམ་ཚིག་གོ །ཞེས་སོ། །སེམས་ཅན་ གང་སུའང་རུང་བ་ལ་བརྙས་པར་མི་བྱ། འདི་ནི་ཐེག་པ་ཆེན་པོའི་སངས་རྒྱས་ཀྱི་ གསུང་ཕལ་ཆེར་ལས་གསུངས་པས་འདི་ནི་དམ་ཚིག་མཆོག་ཏུ་གྱུར་པ་གྲུབ་པའི་ མཐའ་མཆོག་ཏུ་གྱུར་པའོ། །འདི་ནི་རྨི་ལམ་ངེས་པར་བསྟན་པའི་མདོ་ལ་སོགས་པ་ནས་ཀྱང་གསལ་བར་གསུངས་སོ།

།བྷ་གར་ལིངྒ་ཞེས་བྱ་བ་ལ་སོགས་པས་ཀརྨ་མུ་དྲཱ་བསྟན་པའི་སྦྱོར་ཐབས་འཆད་དེ། གནས་ཀྱི་ཁྱད་པར་ནི་ཚལ་དང་ཞེས་ བྱ་བ་ལ་སོགས་པ་སྟེ་དབེན་པའི་གནས་རང་དབང་དུ་སྤྱོད་པར་ཞེས་བྱ་བའི་དོན་ ཏོ ༑ ༑ རྣལ་འབྱོར་གྱི་བྱ་བ་ནི་ཕྱག་རྒྱ་ཆེ་སྟེ་ལྷའི་སྐུ་ལ་སོགས་པ་གསུམ་མོ། །སྦྱོར་ཐབས་དངོས་ནི་ཙུམྤན་ལ་སོགས་པ་སྟེ། བླ་མས་འཆད་པར་འགྱུར་རོ། །ལེའུ་བཅུ་གཅིག་པ་ཚིགས་སུ་བཅད་པ་བཅོ་ལྔའི་བཤད་པའོ།། །།དེ་ནས་རྡོ་རྗེ་ཅན་གྱི་དབང་ཞེས་བྱ་བ་ལ་སོགས་པ་ལེའུ་བཅུ་གཉིས་པ་སྟེ། འདིར་ཆ་དང་པོས་ལེའུ་བཅུ་པ་དང༌། གསུམ་པ་དང༌། ལྔ་པར་དབང་བསྐུར་བ་ བཞི་པོ་གསུངས་ཀྱང་དེ་དག་གི་ཚིགས་སུ་བཅད་པ་ཇི་ལྟ་བུས་སྦྱིན་པ་མ་གསུངས་པས་དེ་ཁ་བསྐང་བ་དང༌། ཡང་གོང་དུ་དབང་དང་བསྐྱེད་རྫོགས་མཐའ་དག་གི་ སྐབས་སུ་ཐབས་དང་ཤེས་རབ་ཀྱི་སྦྱོར་བ་གསུངས་པ་ལ་མཁའ་གསང་བྱིན་གྱིས་བརླབ་པའི་སྔགས་དང་སྐུ་གསུང་ཐུགས་བྱིན་གྱིས་བརླབ་པ་མ་གསུངས་པས་དེ་ཁ་བསྐང་བའོ། །དེ་ལ་རྡོ་རྗེ་རབ་ཏུ་གནས་པ་ནི་རྡོ་རྗེ་འཆང་ཆེན་པོའི་སྐུ་གནས་པ་སྟེ། འདི་ནི་རྣལ་འབྱོར་གྱི་རྒྱུད་ལས་ཁྱད་པར་དུ་ཤེས་རབ་བཅུ་དྲུག་ལོན་པ་ དང་བཅས་པ་སྟེ་ཕྱག་རྒྱའི་དམ་ཚིག་གོ །རྡོ་རྗེ་ཉིད་ཆེན་པོ་བཟུང་བ་ནི་ལག་པ་གཡས་པར་རྡོ་རྗེ་གཏད་པ་ཐོག་མཐའ་མེད་པའི་བྱང་ཆུབ་ཀྱི་སེམས་ཐུགས་ཀྱི་དམ་ཚིག་གོ །དྲིལ་བུ་ཆེ་བཟུང་བ་ནི་ལག་པ་གཡོན་པར་དྲིལ་བུ་གཏད་པ། སྲིད་པ་ངོ་བོ་ཉིད་ཀྱིས་དག་པར་བསྟན་པ་གསུང་གི་དམ་ཚིག་གོ །དེ་རིང་ཞེས་ བྱ་བ་ནི་དེ་ལྟར་དམ་ཚིག་གསུམ་པོ་བྱིན་པའི་དུས་འདི་ན་ཞེས་བྱ་བ་སྟེ། དེའི་ རྗེས་ལ་བུམ་པའི་ཆུས་སྤྱི་བོ་ནས་དབང་བསྐུར་ནས་དཀྱིལ་འཁོར་གྱི་དེ་ཁོ་ན་ཉིད་ལ་སོགས་པ་ཤེས་པར་བྱས་པ་འདིར་བསྟན་ཏོ། །དེ་རྡོ་རྗེ་སློབ་དཔོན་དུ་གྱུར་ པའོ ༑ ༑ དེ་བས་ན་སློབ་མ་བསྡུ་བ་ཉིད་དུ་གྱིས་ཏེ་སྣོད་དང་འཚམ་པར་ཤོད་ཅིག་ ཅེས་བྱ་བ་འདི་ནི་རྗེས་སུ་གནང་བའི་དབང་ངོ༌།

།འདིས་ནི་ཐུན་མོང་མ་ཡིན་པའི་སློབ་དཔོན་གྱི་དབང་བསྟན་ཏོ། །གསང་པའི་དབང་སྟེར་བ་ན་འདི་བརྗོད་དེ།འདས་པའི་སངས་རྒྱས་ནི་རྡོ་རྗེ་འཆང་ཆེན་པོའོ། །དེས་བྱང་ཆུབ་ཀྱི་སྲས་ནི་དེ་བཞིན་གཤེགས་པ་དང༌། བྱང་ཆུབ་སེམས་དཔའ་ལ་སོགས་པའོ། །དེ་ལ་ཇི་ལྟར་དབང་བསྐུར་བ་བཞིན་ཏེ། ཟླ་གསང་ཐིག་ལེ་ལས། རྣམ་དག་རྡོ་རྗེ་ལས་ནི་བྱུང་བའི་ཡེ་ཤེས་ཆུ། །རིན་ཆེན་རབ་འབར་བྱང་ཆུབ་སེམས་ནི་རྣམ་བྱུང་ནས། ། རྒྱལ་བ་ཐམས་ཅད་ཀྱི་ནི་དབུ་ནི་སྐམས་པ་ལ། །དྲི་མེད་རིན་ཆེན་ཆར་གྱིས་སྤྱི་ བོར་དབང་བསྐུར་མཛོད། །ཅེས་བྱ་བ་ལ་སོགས་པ་གསུངས་པ་ལྟ་བུའོ། །དེ་བཞིན་དུ་བདག་གི་གསང་བའི་དབང་སྟེ་རྫས་གསང་བའི་རྒྱུད་ཀྱིས་བསྐུར་ཞེས་བྱ་བའི་དོན་ཏོ། །ཤེས་རབ་ཡེ་ཤེས་ལ་ལྷ་མོ་དགའ་སྦྱིན་ནི་དགའ་བ་བཞིའི་རིམ་ པས་སོ། །གནས་སྦྱིན་ནི་ལྷན་ཅིག་སྐྱེས་པའི་ཡེ་ཤེས་སོ། །ལྷག་མ་ནི་གོ་བར་ སླའོ ༑ ༑ དབང་བཞི་པ་ལ་ཡེ་ཤེས་འདི་ནི་གསུམ་པའི་ཚེ་མྱོང་བ་གང་ཡིན་པའོ། ། ཆེས་ཕྲ་བ་ནི་རྟོགས་པར་དཀའ་བའོ། །རྡོ་རྗེ་ནི་མི་ཕྱེད་པས་སོ། །ནམ་མཁའི་དཀྱིལ་ནི་མཐའ་དང་བྲལ་བས་སོ། །ཡང་ན་དཀྱིལ་ནི་སྙིང་པོ་སྟེ་མཐའ་དང་བྲལ་བའོ ༑ ༑ མཁའ་ནི་དམིགས་པ་མེད་པའོ། །རྡུལ་བྲལ་ནི་ཉོན་མོངས་པ་ཟད་པའོ། ། མཐར་ཕྱིན་ནི་སྲིད་པ་ཟད་པའོ། །ཞི་བ་ནི་གནོད་པ་མེད་པའོ། ཁྱོད་རང་ཕ་ནི་ བརྗོད་པས་ཤེས་པར་མི་ནུས་པས་རང་གིས་སྐྱེད་ཅིག་པའི་དོན་ཏོ། །རྡོ་རྗེ་དང་པདྨ་བྱིན་གྱིས་བརླབ་པ་ནི་རྟོགས་པར་སླ་བ་ཉིད་དོ། །ལེའུ་བཅུ་གཉིས་པ་ཚིགས་སུ་བཅད་པ་བདུན་གྱི་བཤད་པའོ།། །།དེ་ལྟར་བརྟག་པ་ཕྱི་མ་ལ་ཚིགས་སུ་བཅད་པ་བཞི་བརྒྱ་བཞི་བཅུའོ། །འདིའི་འོག་ཏུ་རྗེས་སུ་ཡི་རང་བ་ལ་སོགས་པ་ཚིགས་སུ་བཅད་པ་ ¡Ã ཉི་ཤུ་རྩ་ (¡¶ ཞ ¡· བཅུ་ ) བདུན་མ་ཚང་ངོ༌། །ཞེས་གཏམ་དུ་གྲག་གོ །ཞེས་བླ་མ་བརྒྱུད་པ་རྣམས་གསུང་ངོ༌། །རྒྱུད་ཀྱི་རྒྱལ་པོ་ནི་བཤད་ཟིན་ཏོ། །སྒྱུ་མ་ནི་བུད་མེད་སྒྱུ་འཕྲུལ་དེས་

ཞུས་པའི་ཕྱིར་རམ་གཉིས་སུ་མེད་པའི་ཡེ་ཤེས་སྟོན་པའི་ཕྱིར་ཏེ། སངས་རྒྱས་མཉམ་སྦྱོར་ལས། བུད་མེད་ཀུན་གྱི་སྒྱུ་མའི་རྒྱ (¡¶ ཞ ¡· རྒྱུ ) ། །འདི་ནི་གཉིས་སུ་མེད་པའི་མཆོག །སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས།། ཞེས་སོ། །འདིས་ནི་བརྟག་པ་གཉིས་པའི་མིང་བསྟན་ཏོ། །བརྟག་པ་ཞེས་ཅིའི་ ཕྱིར་ཞེ་ན། ཆོས་ཐམས་ཅད་རྟོག་པ་མེད་ཀྱང༌། སྒྲ་ལ་སོགས་པའི་སྒོ་ནས་ཆོ་ག་ ལ་སོགས་པར་རྟོག་པས་བརྟག་པ་སྟེ། རྡོ་རྗེ་རྩེ་མོ་ལས། ཆོས་ཀུན་གཟུགས་ཅན་ མ་ཡིན་ཡང༌། །གཟུགས་ཅན་དུ་ཡང་འདི་རུ་བརྟག །ཀུན་ཚིག་གི་སྤྱོད་ཡུལ་མིན།།སྒྲ་རུ་ཡང་ནི་འདིར་བསྟན་ཏོ། །དེ་བས་ངོ་མཚར་ཆོས་འདི་རུ། །རྟོག་པས་བརྟག་པ་ཡིན་པར་བརྗོད། །དེ་ཉིད་གསང་བ་བསྒྲུབ་པའི་ཕྱིར། །ལས་རྣམས་དྲུག་པོ་ཉིད་དང་ནི། །གཟུགས་ཅན་ཚིག་གི་མཐུ་དག་དང༌། །འབྲས་ཕྱིར་དམ་པ་ངོ་པ་ངོ་ མཚར་ཆེ (¡¶ ཞ ¡· ཏེ ) ། །དེ་ཕྱིར་འདི་ནི་ངོ་མཚར་ཆོས། །དེ་ཕྱིར་འདི་ནི་རྟོག་པར་ བརྗོད ༑ ༑ ཅེས་སོ། །སུམ་ཅུ་རྩ་གཉིས་པ་ལས་བཏུས་པ་ནི། ཟབ་པ་བཏུས་ཤིང་ བསྡུས་ནས་ཕྱི་མ་གཉིས་སུ་བཞག་པ་སྟེ། རྡོ་རྗེ་གུར་ལས། བརྟག་པ་སུམ་ཅུའི་ མིང་གི་རྗེས་ལ། མཁའ་འགྲོ་མཁའ་འགྲོ་མ་རྣམས་ཀྱི། །དག་པའི་སྙིང་པོ་ཡོངས་ བསྡུས་པ། །ཞེས་མིང་དེ་གཉིས་འདིའིའོ། །ཀྱེའི་རྡོ་རྗེ་ནི་སྟོང་པ་དང་སྙིང་རྗེ་སྟོན་པས་སོ། །མཁའ་འགྲོ་མ་ནི་མཁའ་འགྲོའི་སྐུ་ཉིད་སྟོན་པའི་ཕྱིར་རམ། ཡང་ན་རྡོ་རྗེ་གུར་གྱི་རྒྱུད་ལས། ཌི་བེ་ཧ་ཡ་ (¡¶ ཞ ¡·+ ས་ ) ག་མ་ནེ། །སངས་རྒྱས་ཁམས་དེ་རྣམ་པར་བརྟག །ནམ་མཁའ་ཀུན་ཏུ་སྤྱོད་གྲུབ་པ། །མཁའ་འགྲོ་མ་ཞེས་རབ་ཏུ་བརྗོད ༑ ༑ ཅེས་གསུངས་སོ། །དྲ་བ་ནི་སྒྱུ་མའམ་ཚོགས་སོ། །སྡོམ་པ་ནི་སཾ་བ་ར་ཏེ། རྩ་བའི་རྒྱུད་ལས། སཾ་ཞེས་བྱ་བ་བདེ་བར་བཤད། །སངས་རྒྱས་ཀུན་གྱི་བདེ་ ཆེན་ཡིན། །སྒྱུ་མ་ཐམས་ཅད་མཉམ་སྦྱོར་བས། །མཆོག་ཏུ་བདེ་བས་བདེ་བའི་ མཆོག ༑ ཅེས་གསུངས་སོ། །དེ་ལྟར་ན་བརྗོད་པར་བྱ་བ་དོན་གྱི་རྒྱུད་དང༌།

རྗོད་ པར་བྱེད་པ་སྒྲའི་རྒྱུད་འདི་དག་ཐམས་ཅད་ཀྱང༌། ཌཱ་ཀི་ནི་ཛྭ་ལ་སཾ་བ་ར་ཞེས་བྱ་ བའི་རྒྱུད་ཀྱི་མཚན་ཡིན་ནོ། །ཞེས་བྱ་བའི་དོན་ཏོ། །འགྲོ་བའི་མིག་གཅིག་སྟོན་ པ་རྡོ་རྗེ་འཆང་དབང་གིས། །མདོ་དང་རྟོག་པ་བྱ་བ་སྤྱོད་པ་རྣལ་འབྱོར་རྒྱུད། ། རྣལ་འབྱོར་བླ་མེད་ཅེས་བྱ་གདུལ་བྱའི་ངོར་གསུངས་པ། །ཀུན་གྱི་ཕྱི་མར་གྱུར་ པ་འབུམ་ལྔ་ཀྱེ་རྡོ་རྗེ། །མཁའ་འགྲོ་དྲ་སྡོམ་རྒྱུད་ཆེན་རྒྱ་མཚོའི་ཟབ་མོའི་དོན་བསྡུས་པ། ཁྲོ་ཆགས་རྣམ་པར་མི་རྟོག་དོན་གསལ་རིམ་པ་གཉིས་ཀྱི་གསང༌། ། བརྟག་པ་སུམ་ཅུ་རྩ་ (¡¶ ཞ ¡· གཅིག་ ) གཉིས་བདུན་བརྒྱ་ལྔ་བཅུ་རྡོ་རྗེའི་ཚིག ། གསང་ལས་ཤིན་ཏུ་གསང་གྱུར་སྡུད་མཛད་དེ་ལ་བསྟོད་ཕྱག་འཚལ། །ཟབ་མོའི་ རྒྱུད་འདི་འཛམ་བུའི་གླིང་དུ་གསལ་མཛད ་དཔལ་ ལྡན་ཡེ་ཤེས་མཁའ་འགྲོ་མ་ལས་རབ་འོངས་ཏེ། །རྗེ་བཙུན་མཐུ་ཅན་ཀཧྞ་ཌ་ (¡¶ ཞ ¡· དྷ་ ) མ་གཉིས་མེད་ག་ཡ་འཛིན་པར་བརྒྱུད་དེ་འོངས་པ་འདི་ཡང་སྟེ། །འོན་ཀྱང་འདིར་གཙོ་ཌོམྦི་ཧེ་རུ་ཀ་དཔལ་རྡོ་རྗེ་ ¡Ã ཨ་ལ་ལ་ (¡¶ ཞ ¡· ཧ་ལ་ལ་ལ་ ) དང་ནགས་ཁྲོད་གརྦྷ་རི། །དེ་ བཞིན་ཛ་ཡ་ཤྲཱི་དང་ཐུབ་དཀའི་ཟླ་དཔལ་རིམ་གཉིས་སྒྲུབ་ཐབས་ཡན་ལག་བཅས་དང་རྣམ་འགྲེལ་མཛད། །མ་ནོར་རིམ་པར་སྟོན་མཛད་དཔའ་བོ་རྡོ་རྗེ་མཛེས། ། སྐད་གཉིས་སྨྲ་གཙུག་ཡེ་ཤེས་ཞབས་ཀྱིས་གངས་ཅན་གསལ། །ཐོས་འཛིན་ གསལ་བའི་སྙིང་པོས་ཚིག་འགྲེལ་དོན་བསྡུས་མཛད། །འབར་བའི་མཐས་ཀྱང་གསལ་མཛད་དེ་དག་རྣམས་ལ་འདུད། །ཐུགས་རྗེའི་བདག་ཉིད་མ་ནོར་བརྒྱུད་པ་ཀུན་སྡུད་ཅིང༌། །བློ་གྲོས་མཚུངས་མེད་གསང་མཛོད་དུ་མའི་ལྡེ་མིག་ཅན། །རྡོ་རྗེ་འཆང་དཔལ་ས་སྐྱ་པ་ཞེས་རབ་གྲགས་པ། །མངོན་རྟོགས་སོགས་མཛད་རྗེ་ བཙུན་དེ་ལ་གུས་ཕྱག་འཚལ། །བླ་མ་དེ་ཡི་ཞབས་བཏུད་རྣལ་འབྱོར་པ་དག་ལ། ། རོང་གི་དགེ་སློང་སེང་གེ་རྒྱལ་མཚན་དེར་བསྐུལ་ནས། །བཤད་པའི་སྲོལ་བཟུང་ལུང་དང་རིགས་ལྡན་སྡེབ་སྦྱོར་གྱིས། །བླ་མའི་གསུང་ཉིད་གསལ་བྱེད་བཤད་སྦྱར་འདི་བགྱིས་སོ།

།འབད་རྩོལ་གཏུགས་ནས་བཤད་ཀྱང་བླ་མའི་གསུང་དང་ འགལ་སྲིད་ན། །རྒྱུད་དོན་ཟབ་ཅིང་རྒྱ་ཆེ་རྟོགས་དཀས་བདག་བློའི་ཉེས་པ་ལགས ༑ ༑ འདི་ལྟར་བརྩེ་བའི་མ་ནི་བུ་ཡིས་ཉེས་ཀྱང་ཡང་མི་ཁྲོ། །དེ་བཞིན་རྗེ་ བཙུན་བླ་མ་མཁའ་འགྲོ་མ་རྣམས་བཟོད་པ་མཛོད། །སྔོན་དུས་དཔག་མེད་བསོ༵ད་ནམ༵ས་ཚོགས་བསགས་ཐོས་མང་ཞིང༌། །བླ་མའི་ཞབས་གུས་གདམས་པའི་སྣོད་ ལྡན་སྐྱེ་བོ་རྣམས། །རྒྱུད་རྒྱལ་ཀུན་གྱི་རྩེ༵་མོ༵་དངོས་གྲུབ་མཛོད་གྱུར་པ། །ཟབ་མོ་འདི་རྟོགས་བྱོས་ལ་བསྒྲུབ་ལ་བརྩོན་པར་གྱིས། །ཚིག་འགྲེལ་རྒྱ་ཆེར་མ་ཡིན་དོན་ གསལ་བགྱིས། །འདི་ལ་འབད་པའི་དགེ་བ་གང་ཡོད་པས (¡¶ ཞ ¡· པ ) ། །འགྲོ་ཀུན་ལམ་མཆོག་འདིར་ཞུགས་རབ་མྱུར་བར། །བྱང་ཆུབ་དམ་པ་རྡོ་རྗེ་འཛིན་གྲུབ་ཤོག ༑ རྗེ་བཙུན་དམ་པས་རྒྱུད་དོན་གསུང་རྫོགས་ཏེ། །བཅུ་དྲུག་ལོན་ནས་ཤིང་ ཕོ་རྟ་ལོ་ལ། །ལེགས་པའི་འབྱུང་གནས་གྲགས་པས་རབ་མཛེས་པ། །དཔལ་ལྡན་ས་སྐྱའི་དབེན་གནས་དམ་པར་བྲིས།། །། (¡¶ ཞ ¡·¡¶ ལུ ¡·+ དཔལ་ཀྱེའི་རྡོ་རྗེའི་བཤད་སྦྱར་ཉི་མའི་འོད་ཟེར་གྱི་སྣང་བ་ཤར་བ་ཞེས་བྱ་བ་རྫོགས་སོ།། །།ཟབ་པ་དང་རྒྱ་ཆེ་བ་མ་ལུས་སྟོན་པའི།དཔལ་ཀྱཻ་རྡོ་རྗེ་ཞེས་བྱ་བའི་རྒྱུད་ཀྱི་རྒྱལ་པོ་ཆེན་པོའི་བཤད་སྦྱར། བླ་མའི་གསུང་གི་མན་ངག ཉི་མའི་འོད་ལྟ་བུ་ཡིས་རྒྱུད་ཀྱི་དོན་པད་མ་ལྟ་བུ་ཕྱེ་སྟེ། དེ་ཁོ་ན་ཉིད་ཀྱི་སྣང་བ་ཤར་བས། འགྲོ་བའི་ཡིད་ཀྱི་མུན་པ་སེལ་བར་བྱེད་པ་ཞེས་བྱ་བ། ཤཱཀྱའི་དགེ་བསྙེན་ཐེག་པ་མཆོག་གི་ལམ་འཛིན་པའི་བྱང་ཆུབ་སེམས་དཔའ་རྡོ་རྗེའི་ཐེག་པ་མཆོག་བརྟུལ་ཞུགས་ལ་གནས་པའི་རིག་ པ་འཛིན་པ། བདག་གཞན་གྱི་གྲུབ་པའི་མཐའ། རྒྱ་མཚོའི་ཕ་རོལ་ཏུ་བྱོན་ཞིང༌། རིགས་པར་སྨྲ་བའི་ང་རོས་གཞུང་ལུགས་ངན་པ་ཐམས་ཅད་འཇོམས་པར་མཛད་པའི། མཁས་པ་ཆེན་པོའི་མཆོག །གསང་སྔགས་རྡོ་རྗེ་ཐེག་པའི་རྒྱུད་སྡེ་རྒྱ་མཚོ་ལས། ཐུགས་ཀྱི་རློམ་པ་ཐོབ་པས་རྡོ་རྗེ་འཆང་ཉིད་དང་མཚུངས་པའི་རྣལ་འབྱོར་གྱི་དབང་ཕྱུག་ཆེན་པོའི་རྒྱལ་པོ།

བསོད་ནམས་དཔག་ཏུ་མེད་པས་ཡང་དག་པའི་དོན་ལེགས་པར་བསྒྲུབས་ནས། ཐར་པ་མཆོག་གི་རྩེ་མོར་གཤེགས་པའི༑ རྗེ་བཙུན་བསོད་ནམས་རྩེ་མོ་ཞེས་བྱ་བས་མཛད་པ་རྫོགས་སོ།། །།ཤུབྷཾ། ) ༄༅། །བཟང་པོ་ཡོངས་བཟུང་གི་ ¡Ã རབ་གནས་ཀྱི་ཊཱི་ཀ་ (¡¶ ཞ ¡· འགྲེལ་པ་ལུགས་ཀྱི་རབ་གནས་ ) བཞུགས་སོ། ། ༄༅། །དཔལ་ཀྱེའི་རྡོ་རྗེ་ལ་ཕྱག་འཚལ་ལོ། །དཀྱིལ་འཁོར་གྱི་སྒྲུབ་ཐབས་ ལེགས་པར་བསྡུ་བའི་ལུགས་ཀྱིས་སྐུ་གཟུགས་ལ་སོགས་རབ་ཏུ་གནས་པ་བྱེད་ པར་འདོད་ན། བཟང་པོ་དྲུག་ཏུ་ཤེས་པར་བྱ་སྟེ། །རྟེན་དང་སློབ་དཔོན་གནས་དང་དུས། །ཡོ་བྱད་ཆོ་ག་བཟང་པོའོ། །ཡོ་བྱད་རྣམ་པ་གསུམ་ཡིན་ཏེ། །ཆོ་ག་དཀྱིལ་འཁོར་ཆོ་ག་བཞིན། །ཞེས་བྱ་བ་བསྡུ་བའི་ཚིགས་སུ་བཅད་པའོ། །དེ་ལ་གཞུང་དུ་རབ་ཏུ་གནས་པ་ཞེས་བྱ་བའི་ཚིགས་སུ་བཅད་པ་གཅིག་གིས་དཀྱིལ་འཁོར་དང་རྗེས་སུ་འབྲེལ་པ་ཉིད་དུ་མཚམས་སྦྱར་བ་བསྟན་ཏོ། །སྐྱེ་བཟང་ཞེས་ བྱ་བ་ཚིགས་སུ་བཅད་པ་གཅིག་གིས་སློབ་དཔོན་བཟང་པོ་བསྟན་ཏོ། །ལེགས་ འཐས་ཞེས་བྱ་བ་ཚིགས་སུ་བཅད་པ་ཕྱེད་དང་གཉིས་ཀྱིས་གནས་བཟང་པོ་བསྟན་ཏེ

༑ གནས་ཀྱི་མཚན་ཉིད་ནི་བསྡུ་ན། ཤིས་པ་དང༌། ཉམས་དགའ་བར་བྱས་པ་དང་ ༑ སྟེགས་བུ་དང་དཀྱིལ་འཁོར་ལ་སོགས་པ་ཡངས་པར་ཤོང་བའོ། །གཟའ་ དང་སྐར་མ་བཟང་སོགས་ལ། །ཞེས་བྱ་བ་ལ་སོགས་པས་ནི་དུས་བཟང་པོ་བསྟན་ཏེ ༑ སྔར་ཟླ་བ་དྲུག་དང་གཟའ་བཞི་དང༌། ཞེས་བྱ་བ་ལ་སོགས་པས་བསྟན་པ་རྣམས་ཏེ། མདོར་ན་རབ་ཏུ་གནས་པ་ཞེས་བྱ་བ་ནི། དོན་དམ་པར་རབ་ཏུ་གནས་ པར་བྱར་མེད་ཀྱང༌། འཇིག་རྟེན་གྱི་ཐ་སྙད་ཀྱི་རྗེས་སུ་འབྲངས་ཏེ་བྱ་བ་ཡིན་པས་འཇིག་རྟེན་ན་ཤིས་པའི་དུས་སུ་བྱའོ། །ཞེས་བྱ་བར་དགོངས་སོ། །སློབ་དཔོན་ ཚུལ་བཞིན་བྱ་བ་ལ་སོགས་པས་སློབ་དཔོན་གྱི་ཆ་ལུགས་སྟོན་ཏེ། འདིའི་ཤུགས་ལས་ཡོ་བྱད་བཟང་པོའང་ཤེས་པར་བྱའོ། །དེ་ལ་ཡོ་བྱད་གསུམ་སྟེ། སྦྱིན་སྲེག་ དང་འབྲེལ་བའི་ཡོ་བྱད་དང༌། དཀྱིལ་འཁོར་དང་འབྲེལ་བའི་ཡོ་བྱད་དང༌། རབ་ཏུ་གནས་པའི་ཁྱད་པར་གྱི་ཡོ་བྱད་དོ། །སྔ་མ་གཉིས་ནི་གཞན་དུ་ཤེས་པར་བྱ། གསུམ་པ་ནི་བཞི་སྟེ།གཏོར་མ་དང་ཡུངས་དཀར་དང་བདུག་པ་ལ་སོགས་པ་ཤིས་པར་བྱེད་པ་དང་འབྲེལ་བའི་ཡོ་བྱད་དང༌། བའི་རྣམ་ལྔ་དང་དྲི་ཞིམ་པོ་དང་ཤུན་ ལྤགས་ལྔ་དང་ཆུ་གཙང་མ་ལ་སོགས་པ་ཁྲུས་དང་འབྲེལ་པའི་ཡོ་བྱད་དང༌། སྤྱན་དབྱེ་བ་དངོས་ཀྱི་ཡོ་བྱད་དང༌། མེ་ཏོག་དང་སྤོས་དང་རྡོ་རིངས་ལ་སོགས་མངའ་དབུལ་བའི་ཡོ་བྱད་དེ། མདོར་ན་འོག་ཏུ་དགོས་པ་ཐམས་ཅད་ཉེ་བར་འཚོག་ཆས་ བྱེད་པའོ། །སྐུ་གཟུགས་རས་བྲིས་ཞེས་བྱ་བ་རྐང་པ་གཉིས་ཀྱིས་ནི་རྟེན་བཟང་ པོ་སྟེ། མདོར་ན་སྐུ་གཟུགས་ཡིན་ན་སྤྱན་དབྱེ་ལ་སོགས་པ་དང༌། གླེགས་བམ་ཡིན་ན་དྲས་ལ་སོགས་པའི་བྱ་བ་མ་ལུས་པ་ཡོངས་སུ་རྫོགས་པ་དང་མཛེས་པའི་ རྒྱན་རབ་ཏུ་འཚམ་པར་བྱ་ཞེས་བྱ་བའི་དོན་ཏོ། །བདག་ཉིད་ལྷག་པའི་ལྷ་སྦྱོར་ བ ༑ ༑ ཞེས་བྱ་བ་ལ་སོགས་པས་ཆོ་ག་བཟང་པོ་སྟོན་ཏོ། །དེ་ལ་སྤྱིར་ཆོ་གའི་དབྱེ་ བ་བསྡུས་པ་དང་རྒྱས་པ་བསམ་གྱིས་མི་ཁྱབ་པ་ཞིག་གནས་ཏེ། རབ་ཏུ་གནས་ པའམ ༑ མངའ་དབུལ་བ། སྤྱན་དབྱེ་བ་ཞེས་བྱ་བའི་ཆོ་ག་དངོས་གཞི་ནི་འདི་ཡིན་ཏེ།

སློབ་དཔོན་བསྙེན་པ་རྫོགས་པས་གཏོར་མ་བཏང་བ་ལ་སོགས་པས་ བར་ཆད་ཐམས་ཅད་བསལ་ལ། སྐུ་གཟུགས་ཁྲུས་བྱས་ཏེ། དེ་སྟོང་པར་སྦྱངས་ པ་དང་ཟླ་བ་རྡོ་རྗེ་ལ་སོགས་པའི་རིམ་གྱིས་ཡན་ལག་བཞི་རྫོགས་པར་བྱིན་གྱིས་བརླབས་ལ་སྤྱན་ཕྱེ་སྟེ། ཇི་ལྟར་འབྱོར་བའི་མཆོད་པའི་ཡོ་བྱད་རྣམས་ཀྱིས་ མཆོད་པ་དང་བསྟོད་པ་ལ་སོགས་པས་མངའ་ཕུལ་ལ། རྟེན་གྱི་རྣམ་པ་བརྟན་པར་ བཞུགས་ལ། ཆོས་སྐྱོང་བའི་སྲུང་མ་བསྒོ་ཞིང་བར་ཆད་བསལ་ནས། ལྷག་ཆད་ ཁ་བསྐངས་ཏེ་སྨོན་ལམ་གདབ་པ་ཞེས་བྱ་བ་འདིས་མཐའ་དག་བསྡུས་ཏེ། འདི་ ལ་ཆོ་གའི་དབྱེ་བ་རྒྱས་པ་དང་བསྡུས་པ་དང་རང་རང་གི་བློས་ཕྱེ་ཞིང་ཤེས་པར་ བྱའོ ༑ ༑ འདིར་དཀྱིལ་འཁོར་དང་སྦྱིན་སྲེག་དང་རྗེས་སུ་འབྲེལ་པ་རབ་ཏུ་གནས་ པ་རྒྱས་པའི་ཆོ་ག་ནི། དང་པོ་སློབ་དཔོན་ལ་གསོལ་བ་གདབ་པ་ནས་བརྩམས་ཏེ།དཀྱིལ་འཁོར་བསྒྲུབ་ཅིང་མཆོད་པའི་ཆོ་ག་ཡན་ཆད་སློབ་མ་སྨིན་པར་བྱ་བའི་ཆོ་ ག་དང་ཁྱད་པར་མེད་པ་ཡིན་ཏེ། དང་པོ་གསོལ་བ་གདབ་པའི་སྐབས་ནས། ཞི་དང་རྒྱས་དང་རབ་གནས་སོགས། །འདོད་པའི་དོན་ནི་བྱེད་ནུས་པའི། །ཞེས་བྱ་བ་ལ་སོགས་པ་གསུངས་པའི་ཕྱིར་རོ། །འོན་ཀྱང་སློབ་མ་སྨིན་པར་བྱེད་ན་ཁྱད་པར་གཏན་མེད་ལ། མི་བྱེད་ན་སློབ་མ་སྟ་གོན་གྱི་ཆོ་ག་བོར་བའོ་ཞེས་བྱ་བ་འདི་ནི་ཁྱད་པར་རོ། །དེ་ལ་རབ་ཏུ་གནས་པའི་ཡོ་བྱད་དང་རྟེན་ལ་སོགས་པ་སྔར་འཚོག་ཆས་ལེགས་པར་བྱས་ཏེ། དཀྱིལ་འཁོར་བསྒྲུབ་མཆོད་བྱས་ནས་རབ་ཏུ་གནས་པའི་ལྷ་དང་བུམ་པ་སྟ་གོན་ལ་གནས་པར་བྱས་ལ། ཕྱི་ཉིན་དངོས་གཞི་དང་སྦྱིན་ སྲེག་བྱས་ལ། དེའི་ནུབ་མོ་འཇུག་ཅིང་དབང་བསྐུར་བ་བྱའོ་ཞེས་བྱ་བ་འདིས་ནི་ སྤྱིར་གྱི་དུས་རྣམ་པར་བཞག་པའོ། །དེ་ལ་རབ་ཏུ་གནས་པའི་ཆོ་ག་ནི། དང་པོར་རེ་ཞིག་ཅེས་བྱ་བ་ལ་སོགས་པ་འདི་ཡིན་ཏེ། སློབ་དཔོན་སྣ་ཚོགས་རྒྱན་གྱིས་ བརྒྱན་པས་ལྷའི་རྣལ་འབྱོར་ལ་གནས་ཏེ། རབ་ཏུ་གནས་པར་བྱ་བར་འོས་པ་མདུན་དུ་བྱས་ནས།

བདག་ཉིད་སྲུང་བའི་ཆོ་ག་ཐམས་ཅད་ཀྱིས་བསྲུང་བ་བྱས་ ལ ༑ རྡོ་རྗེ་དྲིལ་བུ་འཛིན་པའི་སྔགས་པས་གཏོར་མའི་ཆོ་ག་ཇི་ལྟ་བས་ཆོས་སྐྱོང་ བའི་སྲུང་མ་ཐམས་ཅད་ལ་གཏོར་མ་བྱིན་ཏེ། བར་ཆད་མི་འབྱུང་བར་སྲུང་བ་ བཅོལ་བར་བྱའོ། །འདི་ནི་སྔོན་དུ་འགྲོ་བའོ། །དངོས་གཞི་ལ་བཅུ་གཉིས་ཏེ། ཁྲུས་བྱ་བ་དང༌། རྟེན་སྦྱང་པའི་ཆོ་ག་དང༌། སྟོང་པར་སྦྱང་བ་དང༌། དམ་ཚིག་པ་ བསྐྱེད་པ་དང༌། ཡེ་ཤེས་པ་སྤྱན་དྲང་བ་དང༌། དེ་ལ་ཤིས་པར་བྱ་བ་དང༌། བསྲུང་ བ་དང༌། དགུག་གཞུག་བྱ་བ་དང༌། བྱིན་གྱིས་བརླབ་པ་དང༌། དབང་བསྐུར་བ་དང་ ༑ མཆོད་བསྟོད་བྱ་བ་དང༌། གཤེགས་སུ་གསོལ་ཞིང་སྙན་གསན་དབབ་པ་དང་ ༑ རྟེན་དགབ་པ་སྟེ། འདི་དག་ནི་སྟ་གོན་ལ་གནས་པའོ། །དེ་ལ་ཁྲུས་བྱ་ བ་ནི་འདི་ཡིན་ཏེ། རྟེན་དངོས་སུ་བཀྲུར་རུང་བ་རྣམས་ལ་དངོས་སུ་མི་བཏུབ་པ་ རྣམས་ལ་མེ་ལོང་ལ་བྱ་སྟེ། དང་པོར་བའི་རྣམ་པ་ལྔས་བྱུག་ཅིང༌། ཨོཾ་སརྦ་ཏ་ཐཱ་ ག་ཏ་ཀཱ་ཡ་བི་ཤོ་དྷ་ནི་སྭཱ་ཧཱ། ཞེས་བཟླས་ཤིང་དཱུར་བའི་ཆུན་པོས་ཕྱི་བའམ་ཕག་ ཟེས་མཉེས་ལ་སྔགས་དེ་ཉིད་བཟླ་ཞིང་ཆུ་གཙང་མས་བཤལ་བར་བྱ། དེ་ནས་ མར་ནག་དྲི་ཞིམ་པོས་བྱུག་ཅིང་ཨོཾ་ཧཱུྃ་ཏྲཱྃ་ཧྲཱིཿཁྃ་ཞེས་བཟླས། ལུགས་སྐུ་དྲི་མ་ཞེན་ ཆེ་ན། །ཉི་མ་ལ་ཡང་གདུང་བར་བྱ། །མར་ཁུ་བསལ་བའི་དོན་དུ་སྔར་ས་ཆོག་གི་ སྐབས་ (¡¶ ཞ + སུ་ ) བསྟན་པའི་ཤུན་ལྤགས་ལྔ་ལེགས་པར་བཏགས་པ་སྔགས་དེ་ ཉིད་ཀྱིས་བྱུག །ཤུན་ལྤགས་ལྔ་མེད་ན་སྲན་མའི་ཕྱེ་མས་བྱུག་པར་བྱའོ། །དེའི་དྲི་ མ་བཀྲུ་བའི་ཕྱིར་སུག་པའི་ཆུ་དང༌། ཆུ་གཙང་མས་ཀྱང་སྔགས་དེ་ཉིད་ཀྱིས་ བཀྲུས་ལ། སྔགས་དེ་ཉིད་བཟླས་ལ་སྔར་བསྟན་པའི་དྲི་ལྔས་ཀྱང་བྱུག་གོ །དེ་ ནས་སྔར་སྟ་གོན་དུས་སུ་ལྷག་པར་གནས་པར་བྱ་བའི་བུམ་པ་རྣམས་ཀྱིས་ཁྲུས་ གསོལ་བར་བྱ་སྟེ། ཇི་ལྟར་བལྟམས་པ་ཙམ་གྱིས་ཀྱང༌། །ཞེས་བྱ་བ་ལ་སོགས་ པའི་ཚིགས་བཅད་དང་སྔགས་ཀྱིས་བྱའོ། །རྒྱས་པར་བྱེད་ན་གཞན་ཡང༌། ཁྱོད་ ནི་སྦྱྀན་པའི་རང་བཞིན་ཆུས།

།སེར་སྣའི་དྲི་མ་སྦྱོང་མཛད་ཅིང༌། །གཏོང་བའི་དྲི་ཡིས་རྗེས་བསྒོས་པ། ཁྲུས་ལེགས་མཛད་ལ་ཕྱག་འཚལ་འདུད། །ཅེས་བྱ་བ་ལ་སོགས་པ་ཕ་རོལ་ཏུ་ཕྱིན་པ་དྲུག་གི་ཚིགས་སུ་བཅད་པ་དང༌། སྔར་བསྟན་པའི་བཀྲ་ཤིས་ཀྱི་ཚིགས་སུ་བཅད་པ་གླུ་དང་རོལ་མོ་ལ་སོགས་པ་དང་བཅས་པས་བཀྲུ་བར་བྱའོ། །དེ་ནས་སྦྱང་བ་ལ་སོགས་པའི་ཆོ་ག་ནི། ཇི་ལྟར་འཇིག་རྟེན་ ན་བྲམ་ཟེ་རྣམས་ཀྱི་དག་པ་དང་ཤིས་པ་ཇི་ལྟར་བརྟག་པ་དེ་དང་བསྟུན་ནས་བྱེད་ པའི་ཕྱིར། མཆོད་ཡོན་ལ་སོགས་སྔོན་བཞིན་སྦྱིན། །ཞེས་གསུངས་ཏེ། སློབ་ མ་སྨིན་པར་བྱེད་པའི་དབང་བསྐུར་བའི་སྔོན་དུ་བྱ་བའི་ཆོ་གར་ཇི་ལྟར་བཤད་པ་ བཞིན་དུ་བྱའོ། །དེ་ནས། ཡན་ལག་དག་གིས་བསྒྲུབ་བྱས་བསྐུ། །ཇི་བཞིན་ལྷ་ རུ་དེ་དམིགས་ཏེ། །ཞེས་བྱ་བའི་དོན་ནི་སྟོང་པར་སྦྱང་བ་དང༌། དམ་ཚིག་པའིའོ།།དེ་ལ་སྟོང་པར་སྦྱང་བ་ནི། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱ་སྭ་བྷཱ་ཝ་ཤུདྡྷོ྅་ཧཾ། ཞེས་བྱ་ བས་མི་དམིགས་པར་བསྒོམ་པའོ། །དམ་ཚིག་པ་བསྐྱེད་པ་ནི་མངོན་པར་བྱང་ ཆུབ་པ་ལྔའམ་ཟླ་བ་རྡོ་རྗེའི་རིམ་པ་གང་མོས་པས་བསྐྱེད་དོ། །དེ་ནས་སྐུ་གཟུགས་རྣམས་ནི་གང་ཡིན་པ་དེར་བསྐྱེད་པ་ལས་ངོ་ཤེས་པ་རྣམས་ནི། ངོ་ཤེས་པ་རང་ རང་ངོ་མི་ཤེས་པ་དང་མི་དང་ལྷ་ལ་སོགས་པའི་གཟུགས་ཐམས་ཅད་རྡོ་རྗེ་འཆང་ཆེན་པོར་བསྐྱེད། མཆོད་རྟེན་དང་ལྷ་ཁང་ནི་རྣམ་པར་སྣང་མཛད་དུ། གླེགས་བམ་ནི་འོད་དཔག་ཏུ་མེད་པར། ཕྱག་མཚན་རྣམས་ནི་མི་བསྐྱོད་པར་བསྐྱེད་དོ། །ཞེས་བྱ་བ་འདི་ནི་ཡན་ལག་དང་པོའོ། །དེ་ནས་རྡོ་རྗེ་བཟུང་ལ་དྲིལ་བུ་དཀྲོལ་ཞིང༌། ཇི་ལྟར་རྫོགས་པའི་སངས་རྒྱས་རྣམས། །ཞེས་བྱ་བ་ལ་སོགས་པའི་ཚིགས་སུ་ བཅད་པ་དང༌། རང་གི་སྙིང་གའི་ས་བོན་གྱིས་ཡེ་ཤེས་ཀྱི་སངས་རྒྱས་དང་བྱང་ ཆུབ་སེམས་དཔའ་ཐམས་ཅད་སྤྱན་དྲང་བར་བྱའོ། །སྤྲོས་པ་ལ་དགའ་བས་ནི། ཆོས་རྣམས་ཀུན་གྱི་དབང་ཕྱུག་གཙོ། །ཞེས་བྱ་བ་ལ་སོགས་པའི་ཚིགས་སུ་བཅད་པ་གཞན་ནས་འབྱུང་བ་དང་དབྱངས་དང་བཅས་པས་སྤྱན་དྲང་ངོ༌།

།དེ་ལ་ཨོཾ་བཛྲ་པདྨ་ཀ་མ་ལ་ཡེ་ (¡¶ ལུ ¡· ཡ་ ) སྟཱཾ། ཞེས་བྱ་བས་པདྨའི་གདན་ཕུལ་ལ། དེ་ནས་རབ་ ཏུ་སྦྱང་བྱ་ཞིང༌། །ཞེས་འབྱུང་བས་སྔར་བསྟན་པའི་ཆོ་གས་རྟེན་ལ་ཇི་ལྟ་བྱ་བ་ བཞིན་དུ་ཡེ་ཤེས་པ་སྤྱན་དྲངས་པ་དེ་ལ་ཡང་སྦྱང་བ་དང༌། ཉེ་རེག་དང༌། ཞབས་ བཀྲུ་བ་དང༌། ཞལ་བཀྲུ་བ་དང༌། བསང་གཏོར་དང༌། མཆོད་ཡོན་གྱི་བར་བྱས་ལ། ཅི་འབྱོར་པའི་མཆོད་པ་དང་བསྟོད་པའང་བྱའོ། །དེ་ནས་བསྲུང་པ་ནི། རྟེན་གྱི་ གནས་གསུམ་དུ་རྡོ་རྗེས་རེག་ལ། སྐུ་གསུང་ཐུགས་ཀྱི་ཡི་གེ་བཀོད་དེ། རྩ་བའི་སྔགས་བཟླས་ཏེ་ཡེ་ཤེས་སེམས་དཔའི་ཕྱི་ནས་འབྲང་བའི་བགེགས་བསལ་བར་ བྱའོ ༑ ༑ དེ་ནས་ཨོཾ་བཛྲ་གཽ་རཱི་ཨཱ་ཀརྵ་ཡ་ཛཿཞེས་བྱ་བ་ལ་སོགས་པའི་སྔགས་དང༌། ལྕགས་ཀྱུ་ལ་སོགས་པའི་ཕྱག་རྒྱ་དང༌། ལྷ་མོ་བཞིའི་ཏིང་ངེ་འཛིན་གྱིས་དགུག་པ་དང་ ༑ གཞུག་པ་དང༌། བཅིང་བ་དང༌། དབང་དུ་བྱའོ། །དེ་ནས་སྐྱེ་མཆེད་དྲུག་དང་སྐུ་གསུང་ཐུགས་བྱིན་གྱིས་བརླབ་པར་བྱའོ། །དེ་ནས་དབང་བསྐུར་ཏེ་དབུར་བརྒྱན་པའི་བར་དུ་ཡན་ལག་བཞི་ཡོངས་སུ་རྫོགས་པར་བྱའོ། །དེ་ནས་ཕྱིའི་ མེ་ཏོག་ལ་སོགས་པའི་མཆོད་པ་དང༌། སྔགས་དང་ཕྱག་རྒྱ་དང་ཏིང་ངེ་འཛིན་ གྱི་མཆོད་པ་རྣམ་པ་ཉི་ཤུ་ལ་སོགས་པའི་མཆོད་པ་དང༌། བདུད་རྩིའི་མཆོད་པ་དང༌། ལྷ་མོ་བརྒྱད་ཀྱི་མཆོད་པ་དང༌། བསྟོད་པའི་མཆོད་པའི་བར་དུ་ཇི་ལྟར་ནུས་པས་ མཆོད་པར་བྱའོ། །དེ་ནས་བཟོད་པར་གསོལ་ཏེ་སྙན་གསན་ཕབ་ལ་གཤེགས་སུ་གསོལ་བའི་ཆོ་ག་ནི། ཡི་གེ་བརྒྱ་པས་བཟོད་པར་གསོལ་ལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛོད། །ཅེས་བྱ་བ་དང༌། བདག་རྡོ་རྗེ་སློབ་དཔོན་ཆེ་གེ་མོ་ ཞེས་བྱ་བ་ལ་སློབ་མ་ཆེ་གེ་མོ་ཞེས་བྱ་བས་གསོལ་བ་བཏབ་སྟེ། ཁམས་གསུམ་ གྱི་སེམས་ཅན་ཐམས་ཅད་ཀྱི་དོན་གྱི་ཕྱིར། སང་ནངས་པར་རྟེན་ཆེ་གེ་མོ་ཞེས་བྱ་ བར་རབ་ཏུ་གནས་པ། བཅོམ་ལྡན་འདས་ཐུགས་རྗེ་ཆེན་པོ་ཁྱོད་ཀྱི་བྱིན་གྱིས་ བརླབ་པར་མཛད་དུ་གསོལ་ཞེས་བྱ་བས་གསོལ་བ་གདབ་བོ།

།འདི་ལའང་སྤྲོས་པ་ལ་དགའ་བས། །འདི་ཞེས་བྱ་བའི་བཅོམ་ལྡན་འདས། །ཞེས་བྱ་བ་ལ་སོགས་ པ་དབྱངས་དང་བཅས་པས་གསོལ་བ་གདབ་པར་བྱའོ། །དེ་ནས་ཨོཾ་བཛྲ་མུཿཞེས་ བྱ་བས་ཡེ་ཤེས་པ་གཤེགས་ལ།དམ་ཚིག་པ་དེ་བདག་ལ་བསྡུས་ཏེ། རྟེན་ལ་ གནས་གསུམ་བསྲུང་བ་བྱས་ལ། ན་བཟའ་སེར་པོས་གཡོགས་ལ་བཞག་པར་ ཤེས་པར་བྱའོ། །འདི་ནི་ལྷ་སྟ་གོན་ལ་གནས་པའི་ཆོ་གའོ།། །། དེ་ནས་བུམ་པ་སྟ་གོན་ལ་གནས་པའི་ཆོ་ག་ནི།ནག་པོ་རྩ་བ་ཞེས་བྱ་བ་ལ་སོགས་པ་སྟེ།སློབ་མ་དབང་བསྐུར་བ་དང་རྗེས་སུ་འབྲེལ་བ་ཡིན་ན་སྔར་དཀྱིལ་ འཁོར་བསྒྲུབས་པའི་སྔོན་དུ་དབང་བསྐུར་བའི་བུམ་པ་བཅས་པ་ཉིད་ལ་འདིར་ སྔགས་བཟླས་པས་ཆོག་གི བུམ་པ་ལོགས་མ་བཅའ་བ་ནི་མི་དགོས་སོ། །འདིར་ བུམ་པ་བཅའ་བར་བཤད་པ་ནི་སློབ་མ་སྨིན་པར་བྱེད་པ་དང་མ་འབྲེལ་ནའང་བུམ་པ་བཅའ་བ་ནི་ཁྱད་པར་མེད་དོ། །ཞེས་ཤེས་པར་བྱ་བའི་ཕྱིར་རོ། །དེ་ལ་བུམ་པ་ བྱིན་གྱིས་བརླབ་པ་ལ་སོགས་པའི་ཆོ་ག་ནི་གཞུང་ནའང་གསལ་ལ། སྔར་སློབ་མ་དབང་བསྐུར་བའི་སྐབས་སུ་ཇི་སྐད་བསྟན་པ་བཞིན་ལྷ་བསྐྱེད་པ་དང་སྔགས་ལ་ སོགས་པ་རྣམས་བྱའོ། །གང་ཕྱིར་བདག་པོ་ངེས་མེད་པ། །ཞེས་བྱ་བ་ལ་སོགས་ པ་སྔར་མ་བསྟན་པའི་སྔགས་རྣམས་འདིར་བཤད་པ་ནི། རིགས་སོ་སོ་བའི་དཀྱིལ་འཁོར་ལ་ནི་རང་རང་གི་སྔགས་ཡིན་ལ། རིགས་བསྡུས་པ་ལ་ནི་སྔགས་འདིས་བྱའི། བསྡུས་པའི་ཕྱོགས་ལ་བུམ་པ་ལྔ་ཕྲག་ལྔ་མི་དགོས་ཏེ། བུམ་པ་ ལྔ་པོ་འདི་ཉིད་ཙམ་ཀྱིས་ཆོག་གོ །ཞེས་བྱ་བར་དགོངས་པའི་ཕྱིར་དང༌། ཡང་ ན་རབ་ཏུ་གནས་པའི་བུམ་པ་ནི་དཀྱིལ་འཁོར་གང་ཡིན་ཡང་འདིས་བྱིན་གྱིས་ བརླབ་བོ་ཞེས་བྱ་བ་དགོངས་སོ། །དེ་ནས་བུམ་པ་ལའང་མཆོད་པ་དང༌། ཆོས་ སྐྱོང་བ་རྣམས་ལ་གཏོར་མ་སྦྱིན་པ་བྱས་ལ། རྣལ་འབྱོར་དང་བཟླས་པ་ལ་གནས་ ཏེ་དེའི་མཚན་མ་ཇི་ལྟར་བདེ་བས་གནས་པར་བྱའོ། །སྟ་གོན་ལ་གནས་པའི་ཆོ་ གའོ ༑༑ ༑༑ དེ་ནས་སང་ནངས་པར་སྔ་བར་ལངས་ལ་ལྷའི་རྣལ་འབྱོར་ལ་གནས་ལ།འབྱོར་པ་ལྡན་པས་མཆོད་པའི་ཡོ་བྱད་རྣམས་གསར་པར་སྤོ་བར་བྱའོ།།མི་འབྱོར་པ་རྣམས་ཀྱིས་ཅི་འབྱོར་པར་སྤོས་ལ་གཞན་བསང་བ་ཙམ་ལ་བརྟེན་ཏེ་གཏོར་མ་ནི་སར་

པར་བྱའོ། །དེ་ནས་སྟ་གོན་གྱི་སྐབས་སུ་ཇི་ལྟར་སྔོན་དུ་འགྲོ་བ་བྱས་པའི་རྗེས་ལ། ཁྲུས་བྱ་བ་དང༌། སྦྱང་བ་ལ་སོགས་པ་ནས། རྟེན་དགབ་པའི་བར་གྱི་ཆོ་ག་གསུམ་པོ་རྣམས་ལ། གཤེགས་སུ་གསོལ་ཞིང་སྙན་གསན་དབབ་པ་དང༌། རྟེན་དགའ་བའི་ཆོ་ག་ནི་མི་བྱ་ལ། གཞན་ནི་དབང་བསྐུར་བའི་རྗེས་ལ་སྤྱན་དབྱེ་བ་ཞེས་ བྱ་བའི་ཆོ་ག་དང༌། མཆོད་པ་རྒྱས་པ་དང༌། སྤྱིན་སྲེག་བྱ་བ་དང༌། གཏོར་མ་གཏང་བ་དང་བརྟེན་པར་བཞུགས་པ་དང༌། སྲུང་མར་གཞོལ་བ་དང༌། ཡོན་ བདག་ལ་ཤིས་པ་དང༌། བསྲུང་བའི་ཆོ་ག་དང༌། སྨོན་ལམ་གདབ་པ་དང༌། མཆོད་པར་བསྒོ་བ་དང༌། བཟོད་པར་གསོལ་བ་སྟེ་ཆོ་ག་ཉི་ཤུ་རྗེས་སུ་སྤྱད་པར་ བྱའོ ༑ ༑ དེ་ལས་དང་པོ་སྔོན་དུ་འགྲོ་བ་དང༌། ཁྲུས་བྱ་བའི་ཆོ་ག་ནི། དེ་ནས་ལྷག་ གནས་ཁང་པ་ལས། །ཞེས་བྱ་བ་ལ་སོགས་པས་ཁྲུས་སའི་སྟེགས་བུ་ལ་བརྟེན་ ཏེ ༑ འདི་ནི་རབ་ཏུ་གནས་པ་དང་རྗེས་སུ ་འབྲེལ་ པ་ཙམ་གྱིས་སྐབས་འདིར་བསྟན་པར་བས་ཀྱི། འདི་ནི་སའི་ཆོ་ག་ནས་བྱ་བར་རྟོགས་པར་བྱའོ། །དེ་ལྟར་ཁྲུས་སའི་སྟེགས་བུ་ཇི་སྐད་བཤད་པའི་མཚན་ཉིད་ལྡན་པར་ཤིང་ལེབ་དང་དར་རམ་རས་ལ་སོགས་པའི་གདན་ལ་སྐུ་གཟུགས་ལ་སོགས་པ་ཤར་དུ་ཁ་བསྟན་ལ་བཞུགས་སུ་ གསོལ་ལོ། །དེར་སྤྱན་དྲང་དུ་མི་རུང་བ་མཆོད་རྟེན་དང་ལྡེར་སོ་སོགས་པ་རྣམས་ནི ༑ དེར་བཟེད་ཞལ་དང་མེ་ལོང་ལ་གཟུགས་བརྙན་བཞུགས་སུ་གསོལ་བ་ཞེས་ བྱ་བར་རྟོགས་པར་བྱའོ། །དེ་ལ་མངོན་པར་ཕྱོགས་པས་སློབ་དཔོན་སྟན་ནང་ ཚངས་ཅན་ལ་འདུག་ལ། གཏོར་མ་བྱིན་ཏེ་བསྲུང་བར་བཅོལ་ལོ། །ཞེས་བྱ་བ་འདི་ནི་སྔོན་དུ་འགྲོ་བའི་ཆོ་གའོ། །དེ་ནས་སྟ་གོན་གྱི་སྐབས་སུ་ཇི་སྐད་བཤད་པ་ བཞིན་དུ་བསྡུས་པ་དང་རྒྱས་པའི་རིམ་པས་ཁྲུས་ཀྱི་ཆོ་ག་རྣམས་བྱའོ། །དེའང༌། གོས་སེར་གཡོགས་ལ་ཤར་མདུན་བསྟན། །ཞེས་བྱ་བ་འོག་ཏུ་དབང་བསྐུར་བ་ དང་རྗེས་སུ་འབྲེལ་པར་བསྟན་ཀྱང༌། བླ་མའི་མན་ངག་གིས་གོང་དུ་བླངས་ཏེ།ཇི་ལྟར་འཇིག་རྟེན་ན་བཙས་མ་ཐག་ཏུ་ཁྲུས་བྱེད་པ་དང༌།

རྒྱལ་པོར་དབང་བསྐུར་ བའང་ཐོག་མར་ཁྲུས་བྱས་ཏེ་དག་པར་བྱེད་པ་ཞེས་བྱ་བ་ལ་སོགས་པ་འཇིག་རྟེན་གྱི་སྤྱོད་པ་དང་རྗེས་སུ་འཚམ་པ་ཡིན་ནོ། །དེའི་རྗེས་ལ་གོས་ཀྱིས་ཆུ་ཕྱིས་ཏེ་ དྲིས་བྱུགས་ལ་བསྲུང་བའང་བྱས་ལ། རང་རང་གི་ཇི་ལྟར་འཚམ་པའི་གནས་སུ་ གདན་ལ ་བཞུགས་ སུ་གསོལ་བ་ཞེས་བྱ་བ་འདི་ཁྲུས་ཀྱི་ཆོ་གའོ། །དེ་ནས་རྟེན་སྦྱང་བ་དང༌། སྟོང་པར་སྦྱང་བ་དང༌། དམ་ཚིག་པ་བསྐྱེད་པའི་ཆོ་གའང་ལྷག་པར་ གནས་པའི་སྐབས་སུ་བཤད་པ་ལྟར་ཁྱད་པར་མེད་པར་ཁ་བསྐངས་ཏེ་བྱའོ། །དེ་ ནས་ཡེ་ཤེས་པ་སྤྱན་དྲང་བ་ནི། དེའི་རྗེས་སུ། རང་སྙིང་ས་བོན་བསྒོམ་བྱ་སྟེ། ། ཞེས་བྱ་བ་ལ་སོགས་པ་སྟེ། སྟ་གོན་གྱི་སྐབས་སུ་བཤད་པའི་སྤྱན་དྲང་བའི་ཚིགས་བཅད་དང༌། སྙན་གསན་དབབ་པའི་ཚིགས་བཅད་ལ་སོགས་པ་རྣམས་ཀྱིས་སྤྲོས་པ་ལ་དགའ་བ་རྣམས་ཀྱིས་བྱའི་མདོར་བསྡུས་པ་ནི་ཏིང་ངེ་འཛིན་ཙམ་གྱིས་བྱའོ་ཞེས་བྱའོ། །དེ་ལྟར་སྤྱན་དྲངས་པ་དང་ཤིས་པ་དང་མཆོད་པའི་ཆོ་ག་ནི། ཡེ་ཤེས་བདུད་རྩིའི་སྦྱོར་བ་ཡིས། །མཆོད་པའི་ལྷ་མོ་རིམ་བཞིན་སྤྲོ། །ཞེས་བྱ་བའི་ཤུགས་ལས་ཏེ། སྔོན་དུ་སྦྱང་བ་ལ་སོགས་པ་དྲུག་པོ་སྔར་བཤད་པ་ལྟར་བྱས་ལ་མཆོད་པར་བྱའོ་ཞེས་བྱ་བར་དགོངས་སོ། །དེ་ནས་བསྲུང་བ་བྱས་ལ། ཛཿཧཱུྃ་ཞེས་བྱ་ བ་ལ་སོགས་པས་དགུག་གཞུག་བྱ་བའོ། །དེ་ནས་མིག་ལ་སོགས་པ་བྱིན་གྱིས་ བརླབ་པ་ཁ་བསྐང༌། དེ་ནས་དབང་བསྐུར་བའི་སྐབས་སུ་ཁྲུས་བྱ་བར་གསུངས་ ཀྱང་སྔར་བྱས་པས་འདིར་མི་དགོས་ཏེ། དངོས་སུའང་མེ་ལོང་ལ་དབང་བསྐུར་བའི་བུམ་པ་ལྔས་དབང་བསྐུར་བ་དངོས་སུ་བྱ་ཞིང་ཏིང་ངེ་འཛིན་དང་དབུ་རྒྱན་ནི་སྟ་གོན་གྱི་སྐབས་སུ་བཤད་པ་བཞིན་ནོ། །དེ་ནས་ཐུར་མས་མིག་སྨན་བླངས་ལ་མིག་ལ་བྱུག་ཅིང་སྔགས་བརྗོད་ལ། སེམས་ཅན་གྱི་དོན་མཛད་པའི་མཐུ་དང་ ལྡན་པར་བསྒོམས་ཏེ། སྤྱན་དབྱེ་བ་ནི་མ་ཤ་ཀ་ལས་ཞེས་བྱའོ། །དེ་ནས་མཆོད་པ་ ནི

༑ ལྷ་ཡི་འཁོར་ལོ་རེ་རེ་ལ། །གོས་ནི་ཟུང་ཟུང་དབུལ་བར་བྱ། །ཞེས་བྱ་བ་ལ་སོགས་པ་སྟེ། དང་པོར་ན་བཟའི་མཆོད་པ་དང༌། མཆོད་ཡོན་རྣམ་པ་བཞིའི་ཆོ་ག་དང་ ༑ མེ་ཏོག་ལ་སོགས་པའི་མཆོད་པ་དང༌། སྔགས་དང་ཕྱག་རྒྱའི་མཆོད་པ་དང་ ༑ གླུའི་མཆོད་པ་དང༌། ཤེལ་སྒོང་གིས་སྐུ་ཕྱི་བ་དང་རྡོ་རིངས་ལ་སོགས་པ་ མངའ་དབུལ་བ་མཆོད་པ་སྟེ། མདོར་ན་སྤྲོས་པ་ལ་དགའ་བ་དང་མི་དགའ་བ་དང་ ༑ འབྱོར་པ་ཆེ་ཆུང་གི་དབྱེ་བས། ཡོ་བྱད་མང་ཉུང་དང༌། འབུལ་བའི་ཚིགས་བཅད་དང་དབྱངས་ལ་སོགས་པ་བསྡུས་རྒྱས་ཀྱི་དབྱེ་བ་ཤེས་པར་བྱ་སྟེ། སྤྲོས་པ་ལ་མོས་པས་རབ་ཏུ་གནས་པའི་ཆོ་ག་རྒྱས་པ་གཞན་བཞིན་ནོ། །དེ་ནས་རྒྱས་པའི་སྦྱིན་སྲེག་གིས་མཆོད་པ་རྒྱས་པར་བྱ། རྒྱ་ཆེ་བའི་གཏོར་མའང་གཏང་ངོ༌། །དེ་ནས་བརྟན་པར་བཞུགས་པ་ནི། སྐུ་གཟུགས་ཀྱི་གནས་གསུམ་དུ་རྡོ་རྗེ་གཏུགས་པའམ་རྡོ་རྗེ་ལ་གཟུངས་ཐག་བཏགས་ཏེ། རབ་གནས་ཀྱི་སྙིང་པོ་དང༌། རང་རང་ གི་སྙིང་པོ་མང་དུ་བཟླ་བའམ། ཡང་སྔར་བུམ་པ་སྟ་གོན་གྱི་སྐབས་སུ་བཤད་པའི་སྔགས་མང་དུ་བཟླས་ལ། མེ་ཏོག་གཏོར་ལ་བརྟན་པར་བཞུགས་སུ་གསོལ་བ་བཏབ་སྟེ། རྟེན་རྣམས་རང་གི་རྣམ་པ་གང་ཡིན་པར་གྱུར་ཏེ། བཞུགས་པ་ལ་གནས་གསུམ་བསྲུང་བར་བྱ་སྟེ། དེ་ལ་ཇི་ལྟར་འབྱོར་པས་མཆོད་པར་བྱའོ། །དེ་ནས་ཤིན་ཏུ་རྒྱ་ཆེ་བའི་གཏོར་མ་བྱས་ལ། སྔར་ཇི་ལྟར་བཤད་པའི་ཆོ་གས་བྱིན་གྱིས་བརླབ་པ་བྱས་ལ། རྒྱལ་པོ་ཆེན་པོ་བཞི་ལ་སོགས་པ་ཕྱོགས་སྐྱོང་བའི་སྲུང་མ་སྤྱིའམ། དཔལ་ནག་པོ་ཆེན་པོ་ལ་སོགས་པ་ལ་ཁྱད་པར་དུ་ཆོས་སྐྱོང་བའི་སྲུང་མ་ལ་ཕུལ་ལ། སྐུ་གཟུགས་འདི་ས་དང་ཆུ་དང་མེ་དང་རླུང་ལ་སོགས་པའི་བར་དུ་གཅོད་པ་ཐམས་ཅད་ལས། ཇི་སྲིད་སྐུ་གཟུགས་འདི་བཞུགས་ཀྱི་བར་དུ་ཁྱོད་ ཀྱིས་བསྲུང་བ་དང༌། ཡོན་བདག་རྣམས་ལ་དགེ་ལེགས་སུ་འགྱུར་བར་མཛད་དུ་ གསོལ ༑ ཞེས་སྲུང་མ་བསྒོའོ། །དེ་ནས་ཙ་རུའི་བཟའ་བ་ཡོད་དམ། དེ་མེད་ན་ཡང་འབྲང་རྒྱས་ལ་སོགས་པ་ལ་བགེགས་བསལ་ལ།

བཀྲ་ཤིས་ཀྱི་ཚིགས་ བཅད་དབྱངས་དང་བཅས་པ་བྱས་ལ། ཕུད་ལྷ་ལ་ཕུལ་ལ། དེའི་ལྷག་མ་ལ། དེ་ བཞིན་གཤེགས་ས་གསོལ་བ་ཡི། །ལྷག་མ་སྡིག་པ་སྦྱང་ཕྱིར་ཟོ། །ཞེས་བྱ་བས་ ཡོན་བདག་ལ་བྱིན་པས་བཀྲ་ཤིས་པར་བྱ་སྟེ། གཞན་ཡང་སྤྲོས་པ་ལ་དགའ་བས་བཀྲ་ཤིས་རྫས་བརྒྱད་ལ་སོགས་པས་ཀྱང་བྱའོ། །དེ་ནས་བདག་དང་ཡོན་བདག་ཏུ་བཅས་པས་རབ་ཏུ་རྒྱ་ཆེ་བའི་སྨོན་ལམ་གྱིས་སྨོན་ལམ་གདབ་པར་བྱའོ། །དེ་ནས་ཡོན་བདག་ལ་འདི་སྐད་ཅེས་བརྗོད་པར་བྱ་སྟེ། ཁོ་བོས་རབ་ཏུ་གནས་པ་ བྱས་ཟིན་གྱིས། ད་ནི་ཁྱོད་ཀྱིས་ཇི་ལྟར་འབྱོར་པས་མཆོད་པ་གྱིས་ཞེས་བསྒོ་བར་བྱའོ ༑ ༑ དེ་ནས་བཟོད་པར་གསོལ་བ་ནི་སྐབས་འདིར་མདོར་བསྡུས་པ་ཡི་གེ་བརྒྱ་པ་དང༌། གང་ཡང་བདག་བློ་གཏི་མུག་པས། །ཞེས་བྱ་བ་ལ་སོགས་པ་བྱའི། རྒྱས་པར་ནི་དེའི་རྗེས་ལ་སློབ་དཔོན་བདག་ཉིད་འཇུག་པ་ལ་སོགས་པའི་ཆོ་ག་རྣམས་བྱས་ཏེ་འདིས་ནི་ལྷག་ཆད་ཁ་བསྐང་བའོ། །ཡོན་བདག་དང་སློབ་མ་བཀྲ་ཤིས་ཤིང་དགེ་བར་བྱེད་པ་ཞེས་བྱ་བའི་ཆོ་ག་རྒྱས་པ་འདི་ཡིན་ནོ།། །།དེ་ལྟ་བས་ན་སྔར་བསྟན་པའི་ཚུལ་གྱིས་ཆོ་གའི་བྱུང་ས་ཚངས་པ་ཞེས་བྱ་བ་འདི་གཙོ་བོར་གྱུར་པ་ཡིན་གྱི། རྒྱས་པ་དང་བསྡུས་པའི་དབྱེ་བ་ནི། སྤྲོས་པའི་བྱེ་བྲག་གིས་བསམ་གྱིས་མི་ཁྱབ་པར་གནས་ཀྱང་འགལ་བར་མི་བལྟའོ། །དེ་ལྟ་བས་ན་བླ་མ་དམ་པའི་མན་ངག་གིས་རྗེས་སུ་བཟུང་བ་ཞེས་བྱ་བ་འདི་མ་ལུས་པ་ལ་སྦྱར་བར་བྱའོ། །བསྟན་བཅོས་ཀྱི་གཞུང་སྒྲ་ཇི་བཞིན་དུ་འཆེལ་པ་ནི་སྤང་བར་བྱའཽ ༑ ༑ སྐྱོབ་རྣམས་ཆོས་སུ་མི་གནས་པའི་ཕྱིར་དང༌། །ཐུགས་རྗེས་གཟུགས་སྐུ་ སྐུ་གཟུགས་སྣང་བའི་ཕྱིར། །འདི་ན་རབ་ཏུ་གནས་འགའ་མི་དགོས་མོད། །སྤྲོས་ ལྡན་གཟུང་ཕྱིར་བཀའ་སོགས་ཀུན་ནས་གསུངས། །དཀྱིལ་འཁོར་སྦྱིན་སྲེག་དང་འབྲེལ་བའི། །ཆོ་ག་རྒྱས་དང་བསྡུས་པའི་ཚུལ། །བླ་མའི་གསུང་དང་གཞུང་ན་ སྣང་ ༑ ༑ དེ་ལས་གཞན་པ་འདིར་འགའ་མེད། །རབ་གནས་ཆོ་ག་བྲིས་པ་ལས། ། བསོད་ནམས་སྐྱེས་པ་གང་ཡོད་དེས།

།འགྲོ་ཀུན་རྡོ་རྗེ་འཆང་བ་མཆོག །དཔལ་ ལྡན་ཀུན་གྱི་རྩེ་མོར་ཤོག །རབ་ཏུ་གནས་པའི་ཆོ་ག་ལེགས་པར་རྫོགས་སོ།། །།༄༅། །སྦྱིན་སྲེག་གི་ཊཱི་ཀ་བཞུགས། ། (¡¶ ཞ ¡· དཔལ་ཀྱེ་རྡོ་རྗེའི་སྦྱིན་སྲེག་བཞུགས་སོ།། ) ༄༅། །དཔལ་ཀྱེའི་རྡོ་རྗེ་ལ་ཕྱག་འཚལ་ལོ། །དཔལ་ཀྱེའི ་རྡོ་རྗེའི་ བསྙེན་པ་ཡོངས་སུ་རྫོགས་པའི་རྣལ་འབྱོར་པས། གསང་སྔགས་ཀྱི་འབྲས་བུ་དབྱུང་བར་ བྱ་བའི་ཕྱིར་རམ། དཀྱིལ་འཁོར་དང་རབ་གནས་ལ་སོགས་པའི་དོན་གྱི་ཕྱིར་རམ།ཕྲིན་ལས་བསྒྲུབ་པར་བྱ་བའི་ཕྱིར་སྦྱིན་སྲེག་གི་ཆོ་ག་བརྗོད་པར་བྱའོ། །དེ་ལ་རབ་གནས་ལ་སོགས་རྗེས་ལ་ནི། །ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་ ཀྱིས་གཞུང་སྔ་མ་དང་མཚམས་སྦྱར་བ་སྟེ། དགོས་པ་དང༌། སྦྱིན་སྲེག་དབྱེ་བ་དང་བཅས་ཏེ་བཤད་པར་དམ་བཅའ་བའོ། །སྔགས་དང་ཞེས་བྱ་བ་ལ་སོགས་པས་ཆོ་ ག་སྟོན་ (¡¶ ཞ ¡· བསྟན་ ) ཏོ། །དེའང་ཆོ་གའི་དབྱེ་བ་བསམ་གྱིས་མི་ཁྱབ་ཞིག་ གནས་ཀྱང༌། མདོར་བསྡུས་ན་སྦྱོར་བ་དང༌། དངོས་གཞི་དང༌། མཇུག་ཏུ་བྱ་ བའི་ཆོ་གར་འདུས་པ་ཡིན་ནོ། །དང་པོ་ལ་བདུན་ཏེ། ཐབ་དང༌། ཕྱོགས་དང༌།དུས་དང༌། བུད་ཤིང་དང༌། མེ་དང༌། བསྲེག་རྫས་དང༌། མཆོད་རྫས་ཀྱི་བཤམ་ཐབས་དང༌། སྒྲུབ་པ་པོའོ། །ཐབ་ལའང་དྲུག་སྟེ། སའི་ཆོ་ག་དང༌། དབྱིབས་དང༌། ཚད་དང༌། མཚན་མ་དང༌། མུ་རན་དང༌། ཁ་དོག་གོ །དེ་ལ་སའི་ཆོ་ག་ནི། སྔར་དཀྱིལ་འཁོར་དང་རྗེས་སུ་འབྲེལ་པར་སའི་ཆོ་ག་བྱས་པ་ཡིན་ན། འདིར་ལོགས་སུ་བྱ་མི་དགོས་ལ། སྔར་མ་བྱས་པ་ཡིན་ན་འདིར་མདོར་བསྡུས་པ་ཙམ་གྱི་ཆོ་ག་ ནི ༑ སྔགས་དང་ཕྱག་རྒྱར་ཞེས་བྱ་བ་ལ་སོགས་པ་སྟེ། རང་ལྷའི་ང་རྒྱལ་དང་ལྡན་པས་ལག་པ་གཡས་པ་རྡོ་རྗེ་རྩེ་གསུམ་པར་བསྒོམས་ལ། ས་ལ་བཞག་ལ་སའི་ སྐྱོན་ཐམས་ཅད་དག་པར་བསྒོམས་ལ། གཞུང་ནས་བྱུང་བའི་སྔགས་བརྗོད་དོ། །དེ་ལྟར་སྦྱངས་པའི་སར་ཐབ་ཀྱི་དབྱིབས་དང་ཚད་ལ་སོགས་པ་དང་ལྡན་པས་ཐབ་བྱ་སྟེ། དེ་ལ་གཉིས་ཏེ། ལས་ཐམས་ཅད་པའི་ཐབ་དང༌། ལས་སོ་སོ་བའི་ཐབ་

བོ ༑ ༑ དང་པོ་ནི། ཐབ་ཁུང་རྒྱ་རུ་ཞེས་བྱ་བ་ལ་སོགས་པ་སྟེ། ཞི་བའི་ཐབ་ཁུང་གི་དབྱིབས་དང་ཚད་དང་མཐུན་པར་བྱ་བ་སྟེ། དེའི་ཁ་དོག་དང་མཚན་མ་ལ་སོགས་པ་ལ་ཁྱད་པར་ཡོད་དེ། ཐབ་ཁུང་ཁྲུ་ཕྱེད་བརྐོས་པའི་ནང་དཀར་པོར་ (¡¶ ཞ ¡· པོས་ ) བྱས་ལ། དེའི་ཕྱིར་སོར་བཞི་བསྐྱེད་པ་ན་ (¡¶ ཞ ¡· ནི་ ) གཞི་ཞེས་བྱ་སྟེ། དེ་ལ་པདྨའི་ གེ་སར་སེར་པོར་བྱའོ། །དེ་ནས་དཔངས་སུ་སོར་བཞི་བསྟོད་པ་ནི་ཁ་ཁྱེར་ཏེ། དེ་ ལ་པདྨ་དམར་པོར་བྱའོ། །དེའི་སྟེང་ཡང་སོར་བཞི་པ་སྟེ་དེ་ལ་རྡོ་རྗེའི་ཕྲེང་བ་སྔོན་པོ་བྱ་སྟེ། ཕྱི་རོལ་དུ་རྡོ་རྗེ་ཕྲེང་བ་ཞེས་བྱ་བའོ། །དེའི་ནང་དུ་པདྨ་འདབ་མ་བརྒྱད་པ་ལ་དབུས་སུ་རྡོ་རྗེ་ཞེང་དུ་སོར་གཅིག་པ་ཆུར་སོར་བརྒྱད་པ་ཁ་དོག་སྔོན་པོ་བྱ ༑ དེའི་ཕྱོགས་བཞིར་འཁོར་ལོ་ལ་སོགས་པ་བཞི་པོ་སོ་སོའི་ཁ་དོག་དང་མཐུན་པ་བྱ། རྡོ་རྗེ་ཕྲེང་བའི་ཕྱི་རོལ་གྲུུ་བཞི་དཀར་པོར་བྱས་ལ་དེའི་གྲྭ་བཞིར་རྡོ་རྗེ་ཕྱེད་པ་བྱ་བ་ནི་མན་ངག་གོ །ཐབ་འདིར་ལས་ཐམས་ཅད་བསྒྲུབ་ཏུ་རུང་བས་ན་ལས་ཐམས་ཅད་པའི་ཐབ་ཅེས་བྱའོ། །ལས་སོ་སོ་བའི་ཐབ་ལ་ནི། ཞི་ལ་རྡུལ་ཚོན་དཀར་པོ་སྟེ། །ཞེས་བྱ་བ་ལ་སོགས་པ་སྟེ་འདི་ནི་སྤྱི་དང་མཐུན་པས་ན་རྒྱས་པར་མ་སྤྲོས་སོ། །ཕྱོགས་ནི་སྔགས་པས་བྱང་དུ་མངོན་པར་བལྟས་ལ་ཞེས་བྱ་བ་ལ་སོགས་པ་སྟེ། དཀྱིལ་འཁོར་ཆེན་པོ་དང་འབྲེལ་པའི་དབང་དུ་བྱས་ན། ཞི་བ་ལ་ཤར། རྒྱས་པ་ལ་ལྷོ། དབང་ལ་ནུབ། དྲག་པོ་ལ་བྱང་དུ་ཐབ་བྱ་སྟེ། དཀྱིལ་འཁོར་ལ་མངོན་པར་ཕྱོགས་པར་བྱས་པ་ན་དེ་དང་དེའི་ཕྱོགས་སུ་ཁ་བལྟ་བ་སྟེ། དྲག་པོ་ལ་ལྷོར་བལྟ་བ་ཞེས་བྱ་བ་ནི་དཀྱིལ་འཁོར་ལ་རྒྱབ་ཀྱིས་མི་ཕྱོགས་པར་བྱ་བའི་ཕྱིར་རོ། །སྤྱིར་ནི་ལས་འཇམ་པོ་གསུམ་ལ་བལྟ་ཕྱོགས་ལ་ངེས་པ་མེད་ལ། དྲག་པོ་ལྷོར་བལྟ་བ་ཞེས་བྱ་བ་ནི་ངེས་པའོ། །དཀྱིལ་འཁོར་དང་མ་འབྲེལ་པ་རྣམས་ལ་ནི་ཁ་ལྟ་ཕྱོགས་ཉིད་ཕྱོགས་ཡིན་ནོ། །ཞི་བ་ལ་དགོངས་མོ་ཞེས་བྱ་བ་ལ་སོགས་པ་ནི་དུས་ཡིན་ཏེ་གོ་སླའོ།

།བུད་ཤིང་ནི་ཞི་བ་ལ་འོ་མ་ཅན་གྱི་ཤིང་དང་ནགས་ཀྱི་བ་ལང་གི་ལྕི་བ་ཞེས་བྱ་བ་ལ་སོགས་པ་དཔལ་སཾ་པུ་ཊ་དང་རྡོ་རྗེ་མཁའ་འགྲོ་ལ་སོགས་པ་དང་མཐུན་པར་ཤེས་པར་བྱའོ། །མེའི་ཁྱད་པར་ཡང་དེ་བཞིན་ དུ་གོ་བར་བྱའོ། །བསྲེག་རྫས་དང་མཆོད་རྫས་ཀྱི་བཤམ་ཐབས་ནི། དེ་ལྟར་ཐབ་ཡོངས་སུ་རྫོགས་པ་དང༌། འོག་ཏུ་ ¡Ã སྦྱར་ལ། (¡¶ ཞ ¡·- སྦྱར་ལ། ) སྦྱིན་སྲེག་ཡན་ལག་ལས་བྱུང་ཞིང༌། ཐབ་བས་དམའ་བ་བརྩིགས། ཞེས་འབྱུང་བས་བུད་ཤིང་ལེགས་ པར་བརྩིགས་ལ། སའི་ཕྱོགས་ཐམས་ཅད་སྐྱང་ (¡¶ ཞ ¡· རྐྱང་ ) ནུལ་བྱ། དྲི་ཞིམ་པོའི་ཆུས་གཏོར། མེ་ཏོག་སིལ་མ་དགྲམ་མོ། །དེ་ནས་མཆོད་སྦྱིན་ཤིང་གི་ལྕུག་མ་ནི། རྩེ་མོ་ཞེས་བྱ་བ་ལ་སོགས་པ་ཇི་སྐད་བཤད་པའི་ཡམ་ཤིང་རྩེ་མོ་ (¡¶ ཞ ¡· མོར་ ) མར་དང་སྦྲང་རྩི་ལ་སྦགས་པའང་འཚོག་ཆས་བྱ (¡¶ ཞ ¡· པས ) ། དེ་ལས་གཞན་པའི་བསྲེག་རྫས་རྣམས་ཀྱང་བསག་པར་བྱའོ། །དེ་ནས་འབྲུ་དང་ཡམ་ཤིང་ཉིད། ། ཅེས་བྱ་བ་ལ་སོགས་པ་སྦྱར་ཏེ། བསྲེག་རྫས་རྣམས་ལ་དྲི་ཞིམ་པོའི་ཆུ་ཀུ་ཤའི་ཆུན་པོས་གཏོར་ཞིང༌། ཨོཾ་བཛྲ་ཨ་མྲྀཏ་ཀུཎྜ་ལི་ཧ་ན་ཧ་ན་ཧཱུྃ་ཧཱུྃ་ཧཱུྃ་ཕཊ་ཅེས་བྱ་བས་བགེགས་ཐམས་ཅད་བསལ། དེ་ནས་གཡས་ཕྱོགས་ནས་ཡམ་ཤིང་དང་ མར་དང་ཏིལ་དང༌། འབྲས་མ་ཆག་པ་དང༌། ཞོ་ལ་སོགས་པ་འོག་ནས་འབྱུང་ བའི་སྔགས་ཀྱིས་གོ་རིམ་ལྟར་བཞག་ལ་མཐར་ཡང་མར་བཞག་ལ། དེ་ནས་རྡོ་རྗེ་ཁུ་ཚུར་གཉིས་བཅིངས་ལ་གུང་མོ་གཉིས་གཤིབས་པ་བརྐྱང་སྟེ། ཕྱག་རྒྱའི་ནང་དུ་ཨ་ལས་ཟླ་བའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསམ། དེའི་འོད་བྱུང་བས་རྫས་ཐམས་ཅད་ཀྱི་བགེགས་བསལ། སྐྱོན་སྦྱང༌། དྭངས་ཤིང་ཐོགས་པ་མེད་པ་ ནམ་མཁའི་མཐས་ཀླས་པར་བསྒོམ་ཞིང༌། གཞུང་ནས་འབྱུང་བའི་སྔགས་རྣམས་ བཟླས་སོ། །དེ་བཞིན་དུ་གཡོན་དུ་མཆོད་ཡོན་བཞི་དང༌། སྦྱང་བ་དང་ཉེ་རེག་གི་ཡོ་བྱད་ཐམས་ཅད་ཀྱང་སྔགས་ཀྱི་བྱིན་གྱིས་བརླབས་ཏེ་བཞག །མེ་ཏོག་ལ་ སོགས ་པའང་བྱིན་གྱིས་བརླབས་ཏེ་གཡས་སུ་བཞག

།མདུན་དུ་བཟེད་ཞལ་གཉིས་ཀྱང་བཞག ༑ རྡོ་རྗེ་དྲིལ་བུ་གཉིས་ཀྱི་བར་དུ་གཟར་བུ་གཉིས་ཀྱང་བཞག་པར་བྱའོ། །ཇི་ལྟར་འབྱོར་པའི་གཏོར་མའང་བཤམས་ཏེ་གཡོན་གྱི་ཟུར་ཕྱོགས་སུ་བྱའོ། ། མཆོད་ཡོན་ལ་སོགས་པའི་ཆོ་ག་ནི་འཇིག་རྟེན་དང་རྗེས་སུ་མཐུན་པར་ཁྱད་པར་ དུའང་སྦྱིན་སྲེག་ལ་བསྔགས་ (¡¶ ཞ ¡· མངགས་ ) པ་ཡིན་ནོ། །དེ་ནས་སྒྲུབ་པ་པོ་ནི། བསམ་པ་དང༌། རྒྱན་ཆ་དང༌། ཁ་ལྟ་ (¡¶ ཞ ¡· བལྟ་ ) ཕྱོགས་དང༌། འདུག་སྟངས་ཞེས་བྱ་བ་སྟེ། འདི་དག་ཀྱང་དཔལ་སཾ་པུ་ཊ་ལས་ཇི་ལྟར་འབྱུང་བ་བཞིན་དུ་ཤེས་པར་བྱའོ ༑ ༑ སྦྱོར་བའི་ཆོ་གའོ།། །།དེ་ནས་དངོས་གཞི་ལ་བཅུ་གཉིས་ཏེ།བདག་གི་རྣལ་འབྱོར་བྱ་བ་དང༌། ཐབ་དང་ཡོ་བྱད་བསང་ཞིང་སྦྱང་བ་དང༌། ཐབ་ཁུང་མངོན་པར་འདུ་བྱ་བ་དང༌། མེ་ལྷ་དམ་ཚིག་པ་བསྐྱེད་པ་དང༌། ཀུ་ཤ་དགྲམ་པ་དང༌། མེ་བཙལ་ཞིང་བསྒྲུབ་པ་དང༌།ཡེ་ཤེས་ཀྱེ་མེ་ལྷ་དགུག་གཞུག་བྱ་བ་དང༌། ཡན་ལག་དྲུག་རྫོགས་པར་བྱ་བ་དང༌།འཇིག་རྟེན་པའི་མེ་ལྷ་མཆོད་པའི་ཆོ་ག་དང༌། འདས་པའི་མེ་ལྷ་མཆོད་པའི་ཆོ་ ག་དང༌། སླར་ཡང་འཇིག་རྟེན་པ་འཁོར་དང་བཅས་པ་མཆོད་པའི་ཆོ་ག་དང༌། གཤེགས་སུ་གསོལ་བའི་བྱ་བའོ། །དང་པོནི་ཏིང་ངེ་འཛིན་ཞེས་བྱ་བ་སྟེ། བདག་རང་ཁྲུས་བྱས་ལ་སྟན་བདེ་བ་ལ་ཇི་ལྟར་འདུག་པས་འདུག་ལ། ཡན་ལག་དྲུག་ ཡོངས་སུ་རྫོགས་པར་བྱ། བཟླས་པ་ཅུང་ཟད་ཀྱང་བྱ། དཀྱིལ་འཁོར་བསྡུས་ལ་རང་ཕྱག་གཉིས་པའི་ང་རྒྱལ་གྱིས་འདུག་པའོ། །དེ་ནས་གཉིས་པ་ནི་བསང་ ཆུ་ལས་ཀུ་ཤའི་ཆུན་པོས་བླངས་ལ་བདུད་རྩི་འཁྱིལ་བའི་སྔགས་བཟླས་ཤིང་ཐབ་དང་ཡོ་བྱད་ཐམས་ཅད་བསངས་ལ་བགེགས་བསལ་བར་བྱའོ། །དེ་ནས་རང་གི་མདུན་དུ་མེ་བཞག་ལ། ཡུངས་དཀར་ཁུ་ཚུར་གྱྀས་བཟུང་ལ་སྡིག་པ་དང་བགེགས་ཐམས་ཅད་སྦྱང་བར་བསྒོམ་ཞིང༌། ཨོཾ་སརྦ་པཱ་པཾ་གྱི་སྔགས་བཟླ་ཞིང་ཡུངས་དཀར་མེ་ལ་བསྲེག་པ་ཅི་ནུས་བྱ། དེ་ནས་ཡང་མཐེ་བོང་གཉིས་ནང་དུ་བཀུག་པའི་སྙིམ་པའི་ཆུས་བསྐོར་ཞིང༌། ཨོཾ་ཧཱུྃ་ཌ་ཌི་ཏ་ཕཊ་ཀྱི་བཟླས་པ་བྱ་ཞིང་མེར་བླུགས་ལ་ལག་པ་གཉིས་མཉེས་ཏེ་དྲི་ཞིམ་པོས་བྱུག་པར་བྱ་སྟེ་ཉེ་རེག་གི་ཆོ་གའོ།།དེ་ནས་ཡོ་བྱད་ཐམས་ཅད་དྭངས་ཤིང་ཐོགས་པ་མེད་པ་ཙམ་དུ་མོས་པ་བྱ།

བྱིན་རླབས་རྒྱས་པ་ནི་སྔར་བྱས་ཟིན་ཏོ། །གསུམ་པ་ཐབ་ཁུང་མངོན་པར་འདུ་བྱ་བ་ནི། ཧཱུྃ་ལས་ཐབ་ཁུང་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་བསྐྱེད་དེ ༑ དེའི་ནང་དུ་མེ་འབར་ཞིང་རབ་ཏུ་འབར་བའི་རྣམ་པ་ཅན་བསྐྱེད་པ་ནི། མེ་སྤར་ལ་ཞེས་བྱ་བའོ། །བཞི་པ་ནི་མེའི་དབུས་སུ་རྃ་ལས་བགྲང་ཕྲེང་རྃ་གྱིས་མཚན་པ་དེ་ལས་འོད་འཕྲོས་བསྡུས་གཅིག་ཏུ་གྱུར་པ་ལས། སྤྱན་གསུམ་ཞལ་བཞི་ཕྱག་བཞི་ལྷ། །ཞེས་བྱ་བ་ལ་སོགས་པའི་མཚན་ཉིད་ཅན་ལས་དང་རྗེས་སུ་མཐུན་པའི་ ཁ་དོག་ཅན་བསྐྱེད་ལ། དེ་ལ་ཡིད་ཀྱིས་མར་གྱི་བསྲེག་བླུགས་གསུམ་དབུལ་བར་བྱའོ ༑ ༑ དེ་ནས་ཞབས་བསིལ་ལ་སོགས་པ་རྣམས་ཀྱང་ཆོ་ག་ཇི་ལྟ་བ་བཞིན་དུ་རྫོགས་པར་དབུལ་བར་བྱ་སྟེ། འདི་ནི་མུ་སྟེགས་བྱེད་རྣམས་ཀྱི་དག་བྱེད་དུ་བརྟགས་པའི་ཕྱིར་ངེས་པར་སྤྱད་པར་བྱའོ། །ལྔ་པ་ནི་ཧ་ཅང་རིང་མིན་ཞེས་བྱ་བ་ལ་སོགས་པས་རྩེ་མོ་རྣམས་ཤར་དུ་བསྟན་ལ་ཀུ་ཤ་དགྲམ་པར་བྱའོ། །དྲུག་པ་ནི་ཙནྡན་ཨ་ག་རུ་ཤིང་ཞེས་བྱ་བ་ལ་སོགས་པས་མེ་སྦོར་བ་སྟེ། ལས་དང་རྗེས་སུ་མཐུན་པའི་མེའམ། མེད་ན་མར་མེ་ལས་ཀྱང་རུང་སྟེ། ཡམ་ཤིང་ལ་མེ་སྤར་ཏེ་དེ་ཐབ་ལ་ལན་གསུམ་བསྐོར་ལ་ཨོཾ་ཨགྣ་ཡེ་ཛྭ་ལ་ཛྭ་ལ་རཾ་ཞེས་བརྗོད་དེ་ཐབ་ཏུ་བཅུག་ལ་རླུང་ཡབ་ཀྱིས་ཀྱང་ཅུང་ཟད་བུས་ཏེ། གཟར་བུ་ཆུང་བས་མར་བླུགས་ལ་མེ་གསོ་བར་བྱའོ། །སློབ་དཔོན་ཁ་ཅིག་སྐབས་འདིར་མེ་པྲ་བརྟག་པར་ཡང་བཞེད་དོ། །དེ་ནས་ཡང་ཧཱུྃ་ཞེས་བྱ་བ་དང་བསང་ཆུས་སླར་ཡང་བསང་བར་བྱའོ།། བདུན་པ་ནི་དེ་ནས་མེའི་དབུས་སུ་ཞེས་བྱ་བ་ལ་སོགས་པས་དམ་ཚིག་པའི་མེ་ལྷ་ གསལ་པོར་བལྟས་ཏེ།རྡོ་རྗེ་དང་དྲིལ་བུ་བླངས་ལ། ཚུར་སྤྱོན་ཚུར་སྤྱོན་འབྱུང་པོ་ ཆེ ༑ ༑ མེ་ལྷའི་རྒྱལ་པོ་དྲང་སྲོང་མཆོག །བསྲེག་བླུགས་ཞལ་ཟས་བཞེས་སླད་དུ།།འདི་ཉིད་དུ་ནི་བཞུགས་ (¡¶ ཞ ¡· གཤེགས་ ) སུ་གསོལ། །གཟི་བརྗིད་ཆེན་པོ་མེ་ཡི་ལྷ ༑ ༑ འདོད་པ་ཐམས་ཅད་སྒྲུབ་པ་པོ། །ཐུགས་རྗེས་སེམས་ཅན་དོན་མཛད་པ།

།འདི་ཉིད་དུ་ནི་བཞུགས་སུ་གསོལ། །ཞེས་བྱ་བ་དང་ལག་པ་གཡོན་པས་སྤོས་ བཟུང་ ༑ གཡས་པས་སྐྱབས་སྦྱིན་ལས་མཐེ་བོང་སྲིན་ལག་གི་རྩར་བཞག་ལ། གཡབ་པའི་ཚུལ་བྱ་ཞིང༌། ཨོཾ་ཨེ་ཧྱེ་ཧི་ཞེས་བྱ་བ་ལ་སོགས་པའི་སྔགས་དང༌། སྙིང་གའི་ཧཱུྃ་གི་འོད་ཟེར་གྱིས་མེ་ལྷ་སྤྱན་དྲང་བར་བྱའོ། །དེ་ནས་ཡེ་ཤེས་སེམས་དཔའ་དེ་ལ་མཆོད་ཡོན་ལ་སོགས་པ་ཇི་ལྟ་བ་བཞིན་དུ་ཕུལ་བས་ཡོངས་སུ་དག་པར་བྱའོ། །དེ་ནས་རྡོ་རྗེ་བསྡམས་པ་ལས་གུར་མོ་གཉིས་རྩེ་སྦྱར་བ་བརྐྱང་སྟེ། མཐེ་བོང་དང་མཐེ་ཆུང་སོ་སོར་བརྐྱང་བ་འདི་ནི་རྡོ་རྗེའི་ཕྱག་རྒྱ་སྟེ། ཨོཾ་བཛྲ་ཨཱའ་ན་ལ་ཞེས་བྱ་བ་ལ་སོགས་པ་བརྗོད་དེ། དེ་ཡང་ཨོཾ་ནས་ཧཱུྃ་ཕཊ་ཀྱི་མཐར་ནི་ཕྲིན་ལས་བཅོལ་བའོ། །དྲྀཤྱ་ཞེས་བྱ་བས་ཡེ་ཤེས་པ་དེ་ལ་བལྟ་བར་བྱའོ། །ཛཿ ཧཱུྃ་བྃ་ཧོཿ ཞེས་བྱ་བས་དགུག་པ་དང་གཞུག་པ་དང་བཅིང་བ་དང་དབང་དུ་བྱ་བ་བྱས་ལ། ས་མ་ཡ་སྟྭཾ་ས་མ་ཡ་ཧོ། །ཞེས་བྱ་བས་ཁྱོད་དམ་ཚིག་ལས་མ་འདའ་བར་གྱིས་ཤིག་ཅེས་དམ་ཚིག་སྦྱིན་ནོ། །དེ་ནས་བརྒྱད་པ་ཡན་ལག་རྫོགས་པར་བྱ་བ་ནི། འོག་ཏུ་སྦྱར་ལ་སྐུ་གསུམ་བྱིན་གྱིས་བརླབ་པ་བྱས་ལ། རང་རིགས་ལྷ་ཡི་ཅོད་པན་ཅན། །ཞེས་འབྱུང་བས། དེ་ལྟར་དམ་ཚིག་བསྐྱེད་པ་ནི་བསྙེན་པ། ཡེ་ཤེས་པ་དགུག་གཞུག་བྱ་བ་ནི་ཉེར་སྒྲུབ་བྱ་བ་དང༌། མེ་ལྷའི་སྙིང་གར་པདྨ་དང་ ཉི་མ་ལ་རྡོ་རྗེ་ལ་ཧཱུྃ་སྔོན་པོ། དཔྲལ་བར་པད་ཟླ་ལ་འཁོར་ལོ་ལ་ཨོཾ་དཀར་པོ་བསམ

༑ མགྲིན་པར་པད་ཟླ་ལ་པདྨ་ལ་ཨཱཿདམར་པོ་བསྒོམ་པ་ནི་སྒྲུབ་པའོ། །དེ་ ནས་དབང་བསྐུར་བའི་ལྷ་སྤྱན་དྲངས་ཏེ་མཆོད་པ་དང༌། གསོལ་བ་བཏབ་ལ་ཚུལ་བཞིན་དུ་དབང་བསྐུར་ཏེ་མཐར་དབུ་རྒྱན་བསྒོམ་པར་བྱའོ། །དེ་ལ་ཞི་བ་ལ་རྣམ་སྣང་གི་དབུ་རྒྱན། ས་པ་ལ་རིན་འབྱུང༌། དབང་ལ་སྣང་བ་མཐའ་ཡས། དྲག་ པོ་ལ་དོན་ཡོད་གྲུབ་པའམ། མི་བསྐྱོད་པས་དབུར་བརྒྱན་པ་སྟེ། སྒྲུབ་པ་ཆེན་ པོའོ ༑ ༑ དེ་ནས་དགུ་པ་མཆོད་པ་ནི་དྲུག་སྟེ། དང་པོ་དགང ་བླུགས་ དབུལ་བ་དང༌།།མེ་པྲ་བརྟག་པ་དང༌། བསྲེག་རྫས་རྒྱས་པར་དབུལ་བ་དང༌། མཆོད་པ་དང༌། བསྟོད་པ་དང༌། འབར་བའི་རྣམ་པར་བསྟིམ་པའོ། །དང་པོ་ནི་དེ་ནས་མེ་ལྷའི་ ལྕེ་ལ་ཧཱུྃ་ལས་རྡོ་རྗེ་རྩེ་གསུམ་པ་ཧཱུྃ་གིས་མཚན་པ་བསམ། དགང་གཟར་བླུགས་ གཟར་ལའང་དེ་བཞིན་དུ་བསྒོམས་ལ། ལག་པ་གཡས་པས་བླུགས་གཟར་ གཡོན་པས་དགང་གཟར་བཟུང་ལ། པུས་མོའི་བར་དུ་བཅུག་སྟེ་རེ་ (¡¶ ཞ ¡· ཆེ་ ) བ་ཁེངས་པར་དགང་ཞིང་སྔགས་ཨོཾ་ཨགྣ་ཡེ་སྭཱཧཱ་ཞེས་བརྗོད། ཁེངས་པ་དང༌། ཨོཾ་ཨགྣ་ཡེ་ ¡Ã ཨཱ་དི་པྱཱའ་དཱི་པྱ་ (¡¶ ཞ ¡·- ཨཱ་དི་པྱཱའ་དཱི་པྱ་ ) མ་ཧཱ་ཤྲི་ཡེ་ཧ་བྱ་ཀ་བྱ་བཱ་ཧ་ནཱ་ཡ་སྭཱཧཱ་ཞེས་བརྗོད་ལ་ཁ་སྦྱར་ཏེ་མེར་དབུལ་ལོ། །དེ་དག་ནི་དགང་གཟར་དང་ བླུགས་གཟར་བཟང་པོའི་ཞེས་བྱ་བ་དང༌། འོག་ནས་བླུགས་གཟར་མགོ་ནས་ཞེས་བྱ་བ་ལ་སོགས་པས་བསྟན་ཏོ། །དེ་ལྟར་ལན་གསུམ་གྱི་བར་དུ་དབུལ་བར་བྱའོ ༑ ༑ དེ་ནས་གཉིས་པ་མེའི་པྲ་བརྟག་སྟེ་འོག་ཏུ་སྦྱར་ལ་ཁ་དོག་དྲི་དང་ཞེས་བྱ་ བ་ལ་སོགས་པ་སྟེ། དཔལ་སཾ་པུ་ཊ་ལས་འབྱུང་བ་ལྟར་རྒྱས་པར་ཤེས་པར་བྱས་ ལ ༑ གལ་ཏེ་མི་དགེ་བའི་ལྟས་མཐོང་ན་བགེགས་མཐར་བྱེད་ཀྱི་སྔགས་བཟླ་ཞིང་ དྲིའི་ཆུས་གཏོར་བས་ཞི་བར་བྱའོ། །གསུམ་པ་བསྲེག་རྫས་རྒྱས་པར་དབུལ་བ་ ནི ༑ འབར་བའི་མེ་ལ་ཡམ་ཤིང་སྟེ། །དེ་ནས་མར་དང་དེ་འོག་ཏིལ། ། འབྲས་ རྒྱལ་ཟས་མཆོག་ས་བོན་ནས། །སྲན་མ་གྲོ་དང་དཱུར་བ་སོགས། །ཞེས་བྱ་བའི་རིམ་ པས་དབུལ་ཏེ། ཡམ་ཤིང་ནི་འདིར་འབར་བའི་དཀྱིལ་འཁོར་དུའོ།

།མར་དང་ ཏིལ་དང་ཞོ་ཟན་ནི་ཞལ་དུའོ། །གྲོ་དང་ནས་ལ་སོགས་པ་ནི་ཕྱག་ཏུ་དབུལ་ལོ།། དཱུར་བ་དང་ཀུ་ཤ་ནི་ (¡¶ ཞ ¡·+ དབུའི་ ) གཙུག་ཏོར་ལ་དབུལ་ལོ། །མེ་ཏོག་ནི་དབུ་ལའོ ༑ ༑ སྤོས་ནི་ཤངས་ལའོ། །མར་མེ་ནི་སྤྱན་ལམ་དུའོ། །དྲི་ནི་ཐུགས་ཀར་རོ། །ཞལ་ཟས་ནི་ཞལ་དུའོ། །རོལ་མོ་ནི་སྙན་དང་སྤྱན་ལམ་དུ་དབུལ་ལོ། །མཆོད་ཡོན་རྣམས་ལ། ཞབས་བསིལ་ནི་ཞབས་ལའོ། །འཐོར་འཐུང་ནི་ཕྱག་དང་ཞལ་དུའོ།། བསང་གཏོར་ནི་སྐུ་ཐམས་ཅད་ལའོ། །མཆོད་ཡོན་དངོས་ནི་ཕྱག་ཏུ་དབུལ་བར་ བྱའོ ༑ ༑ དེ་ལ་ཞུ་བའི་རྫས་རྣམས་ནི་དགང་གཟར་དང་བླུགས་གཟར་གྱིས་དབུལ། གཞན་རྣམས་ནི་ལག་པ་གཡོན་པས་སྙིང་གར་བཟུང་སྟེ། གཡས་པས་བླངས་ལ་འོག་ནས་བསྐོར་ཏེ། སྟེང་ནས་འབུལ་བའི་ཚུལ་གྱིས་སྔགས་བརྗོད་ཅིང་དབུལ་བར་བྱའོ། །ཞི་བ་ལ་ཐུན་མོང་སྟེ་ཞེས་བྱ་བ་ལ་སོགས་པ་ལས་སོ་སོ་སྒྲུབ་པའི་ བསྲེག་རྫས་རྣམས་ནི་གཞུང་ཉིད་དུ་གསལ་བར་སྟོན་ཏོ། །དེ་ནས་མཆོད་པ་ཅི་འབྱོར་པས་མཆོད་ལ། རྡོ་རྗེ་དྲིལ་བུ་གསིལ་ཞིང༌། འཇིག་རྟེན་དབང་ཕྱུག་ཚངས་དབང་མཆོག་གི་སྲས། མེ་ལྷའི་རྒྱལ་པོ་ཌཱ་ཀིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག །འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་བྱ་བས་བསྡུས་པའམ། གཞན་ཡང༌། ཚངས་པ་འཇིག་རྟེན་ མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་སུ་བསྐྱབ་ པའི་ཕྱིར། །ཐུགས་རྗེའི་དབང་གིས་སྐུ་སྤྲུལ་པ། རིག་སྔགས་གྲུབ་པའི་དྲང་སྲོང་ ཚུལ ༑ ༑ ཉོན་མོངས་སྲེག་པའི་ཤེས་རབ་མཆོག །བསྐལ་པའི་མེ་བཞིན་གཟི་ བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིགས་སྔགས་གསུང་གི་བགྲང་ཕྲཻང་འཛིན། །བདུད་རྩིའི་ བཅུད་ལྡན་གུནྡྷེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་ བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་ལ་བསྟོད་དེ་ཕྱག་ཀྱང་འཚལ།

།ཞེས་བསྟོད་པར་བྱའོ། །དེ་ནས་ བསང་གཏོར་དང་འཐོར་འཐུང་ཕུལ་ལ་འབར་བའི་རྣམ་པས་ཐིམ་པར་བསམ་པར་བྱ་སྟེ། དཔལ་རྡོ་རྗེ་མཁའ་འགྲོ་ལས། མེ་ལྷ་ཀུན་དུ་མཆོད་ནས་ནི། །འབར་ བའི་གཟུགས་སུ་ཡོངས་སུ་གྱུར། །ཞེས་གསུངས་པའི་ཕྱིར་རོ། །དེ་ནས་བཅུ་པ་ འདས་པའི་མེ་ལྷ་མཆོད་པར་བྱ་སྟེ།མེའི་དབུས་སུ་མངོན་པར་བྱང་ཆུབ་པ་ལྔ་ལས།དཀྱིལ་འཁོར་གྱི་འཁོར་ལོ་རྫོགས་པར་བསྐྱེད། དེ་ནས་ལག་པ་གཡས་པ་རྡོ་རྗེ་ དང་བཅས་པས་སྤོས་བཟུང༌། གཡོན་པས་དྲིལ་བུ ་གསིལ་ཞིང་ སྤྱན་དྲང་བར་བྱ་སྟེ།མ་ལུས་སེམས་ཅན་ཀུན་གྱི་མགོན་གྱུར་ཅིང༌། །བདུད་སྡེ་དཔུང་བཅས་མ་ལུས་ འཇོམས་མཛད་པའི། །དངོས་རྣམས་མ་ལུས་ཇི་བཞིན་མཁྱེན་གྱུར་པ། །བཅོམ་ ལྡན་འཁོར་བཅས་འདིར་ནི་གཤེས་སུ་གསོལ། །ཞེས་བྱ་བ་དང༌། སྤྲོས་པ་ལ་དགའ་ན། དམིགས་མེད་མཁའ་ལྟར་དག་པ་ཁྱབ་པའི་སྐུ། །ཞེས་བྱ་བ་ལ་སོགས་པས་ཀྱང་སྤྱན་དྲང་བར་བྱའོ། །སྤྱིར་ནི་གསང་སྔགས་ཀྱི་ནུས་པ་འབྱིན་པ་ཞེས་བྱ་ བའི་སྦྱིན་སྲེག་བསྡུས་པ་ནི་མདོར་བསྡུས་པ་ཞེས་བྱའི། གཞན་རྒྱས་པར་དབྱེ་ན་སྦྱིན་སྲེག་གི་ཆོ་ག་འདི་ནི་སྤྲོས་པ་དང་བཅས་པའི་ལུགས་ཡིན་པས་ཇི་སྲིད་སྤྲོས་པའི་ཆོ་ག་རྣམས་ཀྱང་དལ་ན་བྱ་བ་ལ་འགལ་བ་མེད་དོ་ཞེས་གསུང་ངོ༌། །དེ་ལྟར་སྤྱན་དྲངས་པ་དང་མཆོད་ཡོན་རྣམས་དབུལ། ཕྱིའི་མཆོད་པ་དང༌། ནང་དང་ལྷ་མོ་བརྒྱད་ཀྱི་མཆོད་པའང་ཕུལ་ལ། ཨོཾ་ཨེ་ཧྱེ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀ་ཧེ་བཛྲ་ས་པ་རི་ཝཱ་ར་ཨོཾ་བཛྲ་གཽ་རཱི་ཨཱ་ཀརྵ་ཡ་ཛཿ ཞེས་བྱ་བ་ལ་སོགས་པ་ལྷ་མོ་བཞིས་དགུག་པ་ (¡¶ ཞ ¡· གཞུག་ ) དང་བཅིང་བ་དང་དབང་དུ་བྱ་བའང་བྱ། སྐྱེ་ མཆེད་དྲུག་དང་སྐུ་གསུངས་ཐུགས་བྱིན་གྱིས་བརླབ་པ་བྱ། དབང་བསྐུར་ཞིང་ རྒྱས་གདབ་སྟེ། ཡན་ལག་བཞི་ཡོངས་སུ་རྫོགས་པར་བྱའོ། །དེ་ནས་མཆོད་ པ་བྱ་སྟེ། མཆོད་ཡོན་གྱི་ཆོ་ག་རྣམས་ཡོངས་སུ་རྫོས་པར་བྱ། དེ་ནས། མེ་ཏོག་ ལ་སོགས་པ་ཕྱིའི་མཆོད་པ་དང༌། སྒེག་མོ་ལ་སོགས་པའི་མཆོད་པ་བརྒྱད་དང༌།

བདུད་རྩི་དང་ལྷ་མོ་བརྒྱད་དང་བསྟོད་པས་ཀྱང་མཆོད་ལ། དེ་ནས་དགང་བླུགས་གསུམ་དབུལ། དེ་ནས་ཡམ་ཤིང་ལ་སོགས་པའི་བསྲེག་རྫས་རྣམས་སྔར་བསྟན་པ་ལྟར་ལན་ཉི་ཤུ་རྩ་གཅིག་གམ་བརྒྱ་རྩ་བརྒྱད་ལ་སོགས་པ་དབུལ་ཏེ་ཞི་བ་ལ་ཤཱནྟིཾ་ཀུ་རུ་དང༌། རྒྱས་པ་ལ་པུཥྟིཾ་ཀུ་རུ། དབང་ལ་བ་ཤཾ་ཀུ་རུ། དྲག་པོ་ལ་མཱ་ར་ཡ་ཕཊ ༑ ཅེས་བྱ་བའི་སྔགས་ཀྱི་མཐའ་རྟེན་ནི་བསྲེག་རྫས་རེ་རྫོགས་པ་དང་སྦྱར་ བར་བྱའི། རེ་རེ་ལ་རེ་རེ་སྦྱར་མི་དགོས་སོ། །བསྲེག་རྫས་སོ་སོ་ལ་འབྱོར་པའི་བྱེ་ བྲག་གིས་མང་ཉུང་དུ་སོང་ཡང་འགལ་བ་མེད་གསུང་ངོ༌། །དེ་ལྟར་བསྲེག་རྫས་ རྫོགས་པ་དང་སླར་ཡང༌། མེ་ཏོག་འདི་རྣམས་བཟང་ཞིང་ལེགས། །ཞེས་བྱ་བ་ ལ་སོགས་པ་དངོས་ཀྱི་མཆོད་པ་ལྔ་དང༌། གུར་ལས་འབྱུང་བ། མེ་ཏོག་བསྐྱུར་ བའི་ཚུལ་གྱིས་དང༌། །དྲི་ནི་འཐོར་བའི་ཚུལ་གྱིས་དང༌། །སྡོང་བུས་མར་མེའི་ མཆོད་པ་དང༌། །བྱུག་པའི་ལུས་ཀྱི་རྗེས་སུ་དྲིས། །ལཱ་སྱེའི་ལག་པས་ལཱ་སྱེ་དང༌།། ཕྲེང་བས་ཕྲེང་བའི་མཁའ་འགྲོ་མ། །གླུ་ནི་ཧཱུྃ་གི་དམ་ཚིག་གླུས། །བརླ་བསྐུམ་པས་ནི་གར་ཉིད་དོ། །ཞེས་བྱ་བ་སྟེ། སྔགས་དང་ཕྱག་རྒྱ་དང་ཏིང་ངེ་འཛིན་གྱིས་མཆོད་པར་བྱའོ། །ཡང་གླུ་དང༌། གར་དང༌། རོམ་མོ་དང༌། རིན་པོ་ཆེ་བདུན་ལ་སོགས་ པའི་མཆོད་པའི་ཁྱད་པར་རྣམས་ཀྱིས་མཆོད་པར་བྱའོ། །དེ་ནས་བསྟོད་པ་རྒྱས་པ་དང་བསྡུས་པ་གང་ཡང་རུང་བས་བསྟོད་པར་བྱའོ། །དེ་ནས་གཏོར་མའང་ཕུལ་ལ། བཅོམ་ལྡན་འདས་ཐུགས་རྗེ་ཆེན་པོ་ཅན། བདག་ལ་དངོས་གྲུབ་ཐམས་ཅད་སྩལ་དུ་གསོལ། ཁྱད་པར་དུ་ལས་འདི་ཞེས་བྱ་བའི་དངོས་གྲུབ་སྩལ་དུ་གསོལ་ཞེས་བྱ་བས་དངོས་གྲུབ་བླང༌། རྡོ་རྗེའི་གླུ་བླང་ (¡¶ ཞ ¡· དང་ ) ། རིགས་སུ་སྐྱེ་དང་ཞེས་བྱ་བ་ལ་སོགས་པས་ཇི་ལྟར་འདོད་པའི་སྨོན་ལམ་རྒྱ་ཆེན་པོ་བཏབ་ལ། ཡི་གེ་བརྒྱ་ པའང་བྱ་སྟེ། མ་འབྱོར་པ་དང་ཉམས་པ་དང༌། །གང་ཡང་བདག་རྨོངས་བློ་ཡིས་ནི ༑ ༑ བགྱིས་པ་དང་ནི་བགྱིས་སྩལ་གང༌། །དེ་ཀུན་མགོན་པོས་བཟོད་པར་

མཛོད ༑ ༑ བདག་ལས་དང་པོ་པའི་གང་ཟག་ཏུ་གྱུར་པས། ཏིང་ངེ་འཛིན་མི་གསལ་བས་བྱིང་བ་དང༌། རྒོད་པའི་དབང་དུ་གྱུར་པ་དང༌། མཆོད་པའི་ཡོ་བྱད་ མ་འབྱོར་པ་དང་ཉམས་པ་དང༌། ཆོ་ག་ལྷག་པ་དང༌། མ་ཚང་བར་གྱུར་པ་དེ་དག་ཐམས་ཅད་ཐུགས་རྗེ་ཆེན་པོ་དང་ལྡན་པའི་མགོན་པོ་ཁྱེད་ཀྱིས་བཟོད་པར་མཛད་དུ་གསོལ་ལོ། (¡¶ ཞ ¡· དང་ )+ ཞེས་བྱ་བས་བཟོད་པ་གསོལ་ལོ། ) །དེ་ནས། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་ མཐུན་པའི་ དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང༌། །སླར་ཡང་ལས་ཀྱི་དངོས་གྲུབ་སྩོལ། །ཨོཾ་བཛྲ་མུཿ ཞེས་བརྗོད་དེ། ཡེ་ཤེས་ལྷའི་འཁོར་ལོ་གཤེགས་སུ་གསོལ་ལ། དམ་ཚིག་པ་ཨོཾ་ཨཱཿཧཱུྃ་ཞེས་བྱ་བས་བདག་ལ་བསྡུའོ། །དེ་དག་ནི་ལྷག་པའི་ལྷ་ལ་མཆོད་པའོ། །དེ་དག་ནི། འདིས་ནི་ཡེ་ཤེས་མེད་དགྱེས་ཏེ། །རྡོ་རྗེ་འཆང་བ་རབ་ཏུ་དགྱེས། །ཞེས་བྱ་བ་ལ་སོགས་པས་སྟོན་ཏོ། །རྡོ་རྗེ་གུར་ལས་ཀྱང༌། ཤ་ལྔ་བདུད་རྩི་ལྔ་ཉིད་དང་ ༑ ༑ དཀྱིལ་འཁོར་ལྔ་ཡི་བསྒོམ་པས་ནི། །ཞེ་གསུངས་པ་འདིས་བསྡུས་པའི་དཀྱིལ་འཁོར་མཆོད་པའང་ཤེས་པར་ནུས་སོ། །བཅུ་གཅིག་པ་སླར་ཡང་འཇིག་ རྟེན་པའི་མེ་ལྷ་མཆོད་པ་ནི། དེ་ནས་འཇིག་རྟེན་པའི་མེ་ལྷ་འཁོར་དང་བཅས་པ་ སྐད་ཅིག་གིས་བསྐྱེད་ལ། དེ་ལ་བསང་གཏོར་དང་འཐོར་འཐུང་གཉིས་ཕུལ་ལ་ འཁོར་དང་བཅས་པར་ལེགས་པར་མཆོད་དེ། བསྲེག་རྫས་ལྷག་མ་ཇི་ལྟར་འབྱོར་ པ་ཕུལ་ཏེ། མཐར་དགང་བླུགས་གསུམ་ཕུལ་ནས་མཆོད་པ་དང་བསྟོད་པ་བྱས་ ལ ༑ གཏོར་མ་གཅིག་ཀྱང་འཁོར་དང་བཅས་པ་ལ་ཕུལ་ལ། ཡང་བསང་གཏོར་དང་འཐོར་འཐུང་བྱས་ཏེ། ཆོ་ག་མ་ཚང་བ་ལ་སོགས་པ་བཟོད་པར་གསོལ་ཏེ། བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། །ཇི་བཞིན་དུས་སུ་སླར་གཤེགས་ཏེ། །བདག་གི་དངོས་གྲུབ་ཐམས་ཅད་སྒྲུབས། ། ཞེས་བྱ་བ་དང༌། ཨོཾ་ཨཱགྣ་ཡེ་ཡ་ཧི་བྱ་བའི་སྔགས་དང་སྤྱན་དྲང་བའི་ཕྱག་རྒྱ་ ལས་མཛུབ་མོ་ཕྱིར་བསྐྱེད་པ་ནི་གཤེགས་སུ་གསོལ་བའི་ཕྱག་རྒྱ་སྟེ།

ཡེ་ཤེས་པ་གཤེགས ༑ དམ་ཚིག་པ་དེ་རང་ལ་བསྡུའོ། །དེ་དག་ནི། ཚངས་པ་བརྒྱ་བྱིན་དབང་ཕྱུག་ཆེ། །ཞེས་བྱ་བ་ལ་སོགས་པ་དང༌། སྦྱིན་སྲེག་མཐའ་རུ་བསྡུ་བ་ལ། ། ཞེས་བྱ་བ་ལ་སོགས་པས་བསྟན་པ་ཡིན་ནོ། །དངོས་གཞིའི་ཆོ་གའོ། །མཇུག་ཏུ་བྱ་བ་ལ་གསུམ་སྟེ། མེ་ཞི་བར་བྱ་བ་དང༌། ལས་ཀྱི་རྗེས་མི་མངོན་པར་བྱ་བ་དང༌། མི་དམིགས་པས་རྒྱས་གདབ་པའོ། །དང་པོ་ལ་ནི། ཞི་བ་ལ་ནི་འོ་མས་གསད། ། ཅེས་བྱ་བ་ལ་སོགས་པ་སྟེ་གོ་སླའོ། །གཉིས་པ་ནི་མཆོད་པ་དམན་མ་ (¡¶(¡¶ ཞ ¡· དང་ )¡· པ་ ) གཏོར་མ་ལ་སོགས་པ་ཐམས་ཅད་ཆུ་བོ་ལ་སོགས་པར་གཤེགས། ཐལ་ བ་ཆུར་དོར་བའམ་དབེན་པར་བཞག །ཐབ་དང་ས་ཕྱོགས་ལ་སོགས་པ་ཐམས་ ཅད་བའི་ལྕི་བ་ལ་སོགས་པས་ཐམས་ཅད་བྱུག་པར་བྱའོ། །དེ་ནས་རང་གི་ལྷའི་ བཟླས་བསྒོམ་ལ་སོགས་པ་ལ་གནས་པ་ཆོས་ཐམས་ཅད་བདག་མེད་པར་མོས་ པར་བྱའོ ༑ ༑ མཇུག་གི་ཆོ་གའོ།། །།འདིར་སྦྱིན་སྲེག་གི་སྐབས་སུ་ཉེ་བར་དགོས་པའི་དབང་དུ་བྱས་ན་གོང་ དུ་སའི་ཆོ་གའི་སྐབས་སུ་དགང་གཟར་དང་བླུགས་གཟར་བཤད་པ་དེ་ནི། ཐབ་ལ་སོགས་པ་ཤིན་ཏུ་རྒྱས་པའི་དབང་དུ་བྱས་པ་ཡིན་གྱི། མདོར་བསྡུས་ན་སྔར་བཤད་པ་རྣམས་ཀྱི་ཕྱེད་ཕྱེད་དབྲི་བ་ཞེས་བྱ་བ་འདིར་ཤེས་པར་བྱའོ།། །།འདི་ནི་སྦྱིན་སྲེག་གི་ཆོ་ག་ནི་ཇི་ལྟར་མུ་སྟེགས་བྱེད་རྣམས་དང་རྗེས་སུ་མཐུན་པ་ཡིན་པ་དེའི་ཕྱིར་ཀུན་ཏུ་སྤྱོད་པ་གཙང་བ་དང་སྤྲོས་པ་རབ་ཏུ་རྒྱས་པ་ཞེས་བྱ་བར་ཤེས་པར་བྱའོ། །སྤྱིར་ན་གསང་སྔགས་པ་རྣམས་ཀྱི་ལུགས་ཀྱིས་ ནི ༑ འདོད་པའི་ཡོན་ཏན་ལྔ་ལ་ལོངས་སྤྱོད་པ་དེའི་ཕྱིར་ཀུན་ཏུ་སྤྱོད་པ་གཙང་ཞིང་མཛེས་པའང་ཡིན་ལ། རྣལ་འབྱོར་བླ་ན་མེད་པའི་ལུགས་ཀྱིས་རྣམ་པར་རྟོག་ པ་སྤོང་བས་ཤ་ལྔ་བདུད་རྩི་ལྔ་ལ་སོགས་པ་བསྟེན་པའི་ཕྱིར་མི་གཙང་བར་རྐྱང་ འདུག་པས་ན་འགལ་བ་ལྟར་སྣང་ཡང་འགལ་བ་མེད་པར་ཤེས་པར་བྱའོ། །རྟོག་པ་སྤོང་ཕྱིར་སྤྲོས་བྲལ་ཕྱིར། བདེ་བར་གཤེགས་ཀུན་དགྱེས་བྱེད་ཡིན། །འཇིག་

རྟེན་མཐུན་ཕྱིར་འཇིག་རྟེན་དགྱེས། །དེ་ཕྱིར་མཆོད་སྦྱིན་གཙོ་བོ་ཡིན། །གསང་ སྔགས་བསྙེན་པ་ཡོངས་རྫོགས་ལ། །འབྲས་བུ་འབྱིན་བྱེད་འདི་ཡིན་ལ། །སྡིག་པ་སྤོང་ཕྱིར་ཚོགས་འཕེལ་ཕྱིར། །དེ་བས་འདི་ཉིད་བསྟེན་པའི་ཕྱིར། །སྡིག་པ་སྤོང་ འདོད་ཤིས་འདོད་ཚོགས་འཕེལ་འདོད། །དངོས་གྲུབ་ཐོབ་འདོད་རྣམས་ཀྱི་དོན་ གྱི་ཕྱིར། །སྦྱིན་སྲེག་ཆོ་ག་སྤྲོས་བསྡུས་ཕྱོགས་གཅིག་བྲིས། །ཉེས་གྱུར་ཡོད་ན་ བཟོད་པ་མཛད་པར་རིགས། །ནང་དང་གསང་བ་བླ་མའི་གསུང་ བཞིན་གྱི་ (¡¶ ཞ ¡· བགྱིས ) ༑ ༑ འདིར་ནི་ཕྱི་ཡི་སྦྱིན་སྲེག་ཙམ་ཞིག་བྲིས། །དེ་ལས་དགེ་ཐོབ་གང་ཡིན་ དེས་འགྲོ་ཀུན། །མི་གཉིས་རྡོ་རྗེ་འཆང་གི་སར་བགྲོད་ཤོག །གང་ཞིང་དཔག་མེད་ཚོགས་གཉིས་ལས་བསྒྲུབས་ཐུགས་ནི་རྡོ་རྗེ་འཆང༌། །ཐུགས་རྗེས་གཟུང་ ཕྱིར་དགེ་བ་ཆེན་པོ་མི་ཡི་ལུས། །ཚུལ་གཉིས་མི་འགལ་གདུལ་བྱའི་ཀུ་མ་ཏ་ཁ་ འབྱེད་པའི་གསུང༌། དཔལ་ལྡན་སྙིང་པོའི་མཐའ་ཅན་དེ་ལ་བདག་ནི་ཕྱག་འཚལ་ ལོ ༑ ༑ དཔལ་དགྱེས་པའི་རྡོ་རྗེའི་ལུགས་ཀྱི་སྦྱིན་སྲེག་གི་ཆོ་གའོ།། །།རྣལ་འབྱོར་པ་བསོད་ནམས་རྩེ་མོས་བླ་མའི་ཕྱག་ལེན་མཛད་པ་དང་གཞུང་གི་ ཆ་མི་འགལ་བར་བྲིས་པའོ། ། (¡¶ ཞ ¡·+ རྫོགས་སོ། ། ) འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །།མངྒ་ལཾ།།༄༅། །དཔལ་ཀྱེའི་རྡོ་རྗེའི་སྒྲུབ་ཐབས་མཚོ་སྐྱེས་ཀྱི་ཊཱི་ཀ་བཞུགས་སོ། ། ༄༅། །ཨོཾ་སིདྡྷི་རསྟུ། དཔལ་ཀྱེའི་རྡོ་རྗེ་ལ་ཕྱག་འཚལ་ལོ། །གང་ལ་ཐུགས་རྗེ་བློ་གྲོས་གསལ་ལྡན་པ། །བླ་མ་ཆེ་དང་སྟོང་པ་སྙིང་རྗེ་ཡི། །གོ་འཕང་ཐོབ་བྱེད་ཐབས་ཀྱི་ཚུལ་ཆེན་པོ། །གང་གིས་མཛད་པ་དེ་ལ་ཐལ་སྦྱར་འདུད། །བློ་ཆེན་དང་ལྡན་བླ་མའི་ཞབས་པད་བསྟེན། །ལྷན་སྐྱེས་མངོན་དུ་མཛད་ཅིང་མངའ་བརྙེས་ པ ༑ ༑ འགྲོ་ལ་བརྩེ་ཆེན་པདྨ་རྡོ་རྗེ་ཡིས། །ཀྱེ་ཡི་རྡོ་རྗེ་ལ་བརྟེན་བརྩེ་བས་མཛད།།འདི་དོན་གང་ཞིག་གཞན་དུ་འཆད་བྱེད་མོད། །བླ་མ་བླ་མར་ལྡན་པ་མཁས་པ་ ལས ༑ ༑ ལེགས་པར་མནོས་ཏེ་རྟོགས་པ་གང་ཡིན་པ།

།བདག་གཞན་ལ་ཕན་བྱ་ཕྱིར་གསལ་བར་དབྱེ། །སྒྲུབ་པའི་ཐབས་འདི་ལ་གསུམ་གྱིས་རྟོགས་པར་བྱ་སྟེ། ཀླད་དང༌། གཞུང་དང༌། མཇུག་གོ །དང་པོ་ལ་སྤྱིའི་དོན་དང༌། ཡན་ལག་གི་དོན་ཏོ ༑ ༑ དང་པོ་ལའང་ཡུལ་དང༌། གང་ཟག་དང༌། ཚུལ་དང༌། དགོས་པ་དང༌། ཐ་ མ་ཚིག་གི་དོན་གྱིས་རྟོགས་པར་བྱ་བའམ། ཡང་ན་དགོས་པ་དང༌། བསྡུས་པ་དང༌། ཚིག་གི་དོན་གྱིས་རྟོགས་པར་བྱའོ། །དང་པོ་ལའང་ཡ་རབས་དག །བྱ་བ་ཁྱད་ པར་ཅན་དུ་གྱུར་པ་རྩོམ་པ་ན་འདོད་པའི་ཡུལ་ལ་ཕྱག་འཚལ་ནས་བརྩམས་པས། སློབ་དཔོན་ཡང་དེའི་ཚུལ་དང་མཚུངས་པར་བྱ་བའི་དགོས་པ་དང༌། དེས་གཞན་ དག་གཞུང་ལ་འཇུག་པར་འགྱུར་པའི་དགོས་པ་དང༌། ཡང་ཕྱག་བཙལ་བས་ བསོད་ནམས་ཀྱི་ཚོགས་སོགས་ལ། དེས་བསོད་ནམས་མ་ཡིན་པ་འགྲིབ་ལ།དེས་བར་དུ་གཅོད་པ་མི་འབྱུང་བས་རྩོམ་པ་མཐར་ཕྱིན་པར་འགྱུར་བའི་དགོས་པའོ། ། བཤད་པར་དམ་བཅའ་བ་ནི། དམ་བཅའ་ཡལ་བར་མི་འདོར་བའོ། །བསྡུས་པའི་དོན་བཤད་ཅེས་བྱ་བ་ནི། བརྩམ་པར་ཁས་བླངས་པའོ། །དེའི་བསྒྲུབ་པའི་ཆོ་ག་ བཤད་པ་ནི་བཤད་པའི་ངོ་བོའོ།།རྡོ་རྗེ་སློབ་དཔོན་ནི་རང་བཟོ་སྤངས་པའོ།།དེའང་སྔོན་དུ་བྱ་བ་ཅི་བྱས་ནས་ཤེ་ན། ཀྱེའི་རྡོ་རྗེ་ཞེས་སྨོས་ཏེ། ཡུལ་དེ་ནི་ཀྱེའི་རྡོ་ རྗེ་འཁོར་དང་བཅས་པའོ། །གང་ཟག་ནི་རྩོམ་པ་པོ་དང༌། འཆད་པ་པོ་དང༌། ཉན་ པ་པོ་སྟེ། དོན་གྱི་ཤུགས་ལས་ཤེས་པར་བྱའོ། །ཚུལ་ལམ་ཐབས་ནི། གུས་པས་ ཏེ་གུས་པ་གསུམ་དང་ལྡན་པས་སོ། །ཚིག་དོན་ནམ་ཡན་ལག་གི་དོན་ལ་གཉིས་ ཏེ

༑ ཡན་ལག་གི་དོན་རྒྱུ་མཚན་དང་བཅས་པས་མཐར་ཐུག་པའི་དོན་དུ་བཤད་པ་དང་ ༑ མན་ངག་གི་དོན་རྒྱུ་མཚན་མེད་པས་མངོན་པར་རྟོགས་པར་བཤད་པའོ། །དང་པོ་ནི་ཀྱེ་ཞེས་བྱ་བ་དམིགས་པ་མེད་པའི་སྙིང་རྗེ་ཆེན་པོས་སེམས་ཅན་གྱི་དོན་ལ་འབོད་ཅིང་བསྐུལ་བས་ན་ཀྱེ་སྟེ། དཔེར་ན་གཉིད་ཀྱིས་ལོག་པ་ཀྱེ་ཞེས་འབོད་པ་བཞིན་ཏེ། ཧེས་ནི་སྙིང་རྗེ་ཆེན་པོ་ཞེས་གསུངས་སོ། །རྡོ་རྗེ་ནི་དམིགས་པ་མེད་ པའི་ཤེས་རབ་སྟེ། ཤེས་རབ་སྟོང་པ་དེ་གང་གིས་ཀྱང་ཕྱེད་པ་དང༌། འབིགས་པར་དཀར་བས་རྡོ་རྗེ་སྟེ། དཔེར་ན་འདུས་བྱས་ཀྱི་རྡོ་རྗེ་བཞིན་ཏེ། བཛྲ་ཤེས་ རབ་བརྗོད་པར་བྱ། །ཞེས་སོ། །དེས་ན་དམིགས་པ་དང་བཅས་པའི་སྙིང་རྗེ་དང་ ཤེས་རབ་ལམ་ཡིན་ཡང་དམིགས་པ་མེད་པའི་འབྲས་བུ་ཡིན་ཏེ། ཡིད་བཞིན་ནོར་ལྟར་མ་ལུས་པའི། །ཐམས་ཅད་དོན་མཛད་སྙིང་རྗེ་ཉིད། །ཅེས་བྱ་བ་ལ་སོགས་ པ་གསུངས་སོ། །དཔལ་ནི་ཚོགས་གཉིས་ཀྱི་བདག་ཉིད་དམ་གཉིས་སུ་མེད་པའི་ཡེ་ཤེས་ཡིན་ཏེ། ཤྲཱི་ནི་གཉིས་མེད་ཡེ་ཤེས་ཞེས་སོ། །དེ་ལྟ་བུའི་དོན་དང་ལྡན་ པའི་གཟུགས་སྐུའི་རྣམ་པ་སྟོང་པས་ཕྱག་བཅུ་དྲུག་དང༌། སྙིང་རྗེའི་སྤྱན་དང་ཞལ་ལ་སོགས་པ་སྟེ། སྙིང་པོ་ཀྱེའི་རྡོ་རྗེ་ཞེས་བྱ་སྟེ། སྔར་གྱི་དོན་མཚོན་བྱེད་དང་བཅས་པའོ། །བདག་ཅེས་བྱ་བ་ནི་གང་ཟག་དང་ཆོས་ཀྱི་བདག་སྟེ། ཨཱདྨ་ཞེས་ བྱའོ ༑ ༑ མད་མ་ནི་དེ་གཉིས་ཀྱིས་སྟོང་པ་སྟེ།ནི་ར་ཞེས་བྱའོ། །དེ་ལྟ་བུའི་དོན་དང་ ལྡན་པའི་ཞལ་གཅིག་མ། ཕྱག་གཉིས་མ། སྐུ་མདོག་ནག་མོ་སྟེ། དོན་དེའི་ མཚོན་བྱེད་དེ་ཡུམ་མོ། །འང་ཞེས་བྱ་བས་ནི་འཁོར་ཡང་བསྡུའོ། །གུས་པས་ནི་ ལུས་གུས་པས་ཡན་ལག་སྨད་ལྔ་ས་ལ་གཏུགས་པ། ངག་གུས་པ་བསྔགས་པ་ བརྗོད་པ། སེམས་དང་བ་དང་བཅས་པས་ཕྱག་བཙལ་ཞེས་བྱ་བའོ། །གཉིས་པ་ ལྟར་ན་སྒྲུབ་པའི་ཐབས་འདི་ནི། སྐུ་བཞི་ལམ་དུ་བྱེད་པའི་སྒྲུབ་ཐབས་ཡིན་པས་གནས་པ་རྣམ་པ་བཞིས་རྟོགས་པར་བྱ་སྟེ། གོང་བུ་ཆུ་དང་གཟུགས་སུ་གནས།

།དེ་བཞིན་གཟུགས་ལས་འདས་པའོ། །ཞེས་འདོད་པ་ཡིན་ནོ། །དེའང་ཚིག་འདིས་ བསྟན་ཏེ། དཔལ་ནི་གོང་བུའོ། །ཀྱེ་ནི་ཆུའོ། །རྡོ་རྗེ་ནི་གཟུགས་སོ། །བདག་ མེད་མ་ནི་གཟུགས་ལས་འདས་པར་གནས་པའོ། །འང་ཞེས་བྱ་བས་སྔོན་དུ་འགྲོ་བ་དང་རྫོགས་པར་བྱེད་པ་ཡན་ལག་དང་བཅས་པ་བསྟན་ཏོ། །གུས་པར་ནི་སྐུ་ བཞི་ལམ་དུ་བྱེད་པའི་སྒྲུབ་ཐབས་དེ་ལྟ་བུ་ཡིན་པར་ཤེས་པའམ་རིག་པའི་རྟོགས་པའི་ཚུལ་གྱིས་ཕྱག་བཙལ་ཏེ། རང་གིས་རང་གི་ཡེ་ཤེས་ནི། །ལེགས་མཐོང་གང་ཡིན་འདིར་ཕྱག་ཡིན། །ཞེས་གསུངས་པ་ལྟ་བུའོ། །ཕྱག་འཚལ་ནས་ཅི་བྱ་ན། བཤད་ཅེས་སྦྱར་རོ། །གང་བཤད་ན་སྒྲུབ་ཐབས་ཏེ། ཀྱེའི་རྡོ་རྗེ་ལྷ་དགུ་འམ་ སྐུ་བཞིའི་ལམ་དུ་བྱེད་པ་དེའི་འོ། །སྒྲུབ་ཐབས་ནི། འདིས་གྲུབ་པར་བྱེད་པས་ ན་སྒྲུབ་ཐབས་སོ། །དེ་ལྟ་བུ་དེ་རང་དགར་ (¡¶ ཞ ¡·+ དགས་ ) རྟོགས་སམ་སྙམ་ པ་ལ་མ་ཡིན་ཏེ། རྡོ་རྗེ་སློབ་དཔོན་བཀའ་དྲིན་ལས་ཏེ། དཔལ་རྡོ་རྗེ་སེམས་དཔའ་ལས་མངོན་སུམ་དུ་ཐོས་པའི་བི་ལ་ས་བཛྲ། དེ་ལས་ཐོས་པ་ཡན་ལག་མེད་པའི་རྡོ་རྗེ་ཆེན་པོའི་བཀའ་དྲིན་ལས་རྟོགས་ནས་བརྩམས་སོ། །དོན་དང་པོ་བསྟན་ཏོ ༑༑ ༑༑ གཞུང་གི་དོན་ལ་གཉིས་ཏེ། རྟེན་གྱི་གང་ཟག་གི་དབང་དུ་བྱས་ཏེ། སྒྲུབ་པ་པོ་རྟེན་གྱི་གང་ཟག་གི་ཁྱད་པར་རྣམ་པར་བཞག་པ་དང༌། དེས་ལས་སུ་བྱ་བའི་དབང་དུ་བྱས་ཏེ། རྣལ་འབྱོར་བསྒོམ་པའི་རིམ་པ་བསྟན་པའོ། །དང་པོའང་དང་པོར་ཞེས་བྱ་བ་ལ་སོགས་པས་བསྟན་ཏེ། དང་པོ་ནི་ཐུན་བཞིའིའོ། །རེ་ཞིག་ནི་གོ་རིམ་ལ་ལྟོས་པའོ། །རྣལ་འབྱོར་ནི་རིམ་པ་གཉིས་ལ་རྣལ་འབྱོར་དུ་འཇུག་པས་སོ། །དེས་ཇི་ལྟར་བྱ་སྙམ་ན་རང་གི་སྙིང་གར་ཞེས་སྦྱར་ཏེ། དེ་ལྟ་བུའི་རྣལ་འབྱོར་བྱའོ། །དེ་ལྟ་བུ་ཁྱད་པར་ཅན་གྱིས་སམ་གང་ཡང་རུང་བས་ཞེ་ན་ཁྱད་པར་ཅན་ཞིག་དགོས་སོ། །དེ་ཡང་ཁྱད་པར་དྲུག་སྟེ། སྔོན་དུ་འགྲོ་བ་དང༌། བསམ་པ་དང་ ༑ གནས་དང༌། གྲོགས་དང༌། དམ་རྫས་དང༌། སྔོན་དུ་འགྲོ་བའོ། །དང་པོ་ལའང་ཁྱད་པར་ལྔ་དང་ལྡན་པ་སྟེ།

དབང་ནོད་པའི་བསམ་པ་ནི་སེམས་ཅན་གྱི་ དོན་ལ་བརྩོན་པའི་བློ་སྟེ། དེའང་སྔོན་དུ་སངས་རྒྱས་ཀྱི་བཀའ་ལ་ཡིད་ཆེས་པའི་དད་པ་དང༌། ¡Ã སངས་རྒྱས་ཀྱི་བསྟན་པ་ལ་དང་བའི་དད་པ་དང༌། (¡¶ ལུ ¡·- སངས་རྒྱས་་་ུ་ུ་་་པ་དང༌། ) འཁོར་བ་ལ་ཡིད་འབྱུང་སྟེ་མྱ་ངན་ལས་འདས་པ་ལ་འདོད་པའི་དད་པ་གསུམ་དང༌། དལ་འབྱོར་རྙེད་དཀའ་བ་དང༌། མི་རྟག་པར་ཤེས་པས་ངེས་པར་འཇུག་པ་དང༌། མྱུར་དུ་འཇུག་པར་བྱ་སྟེ། རང་གྲོལ་བར་འདོད་པ་ནི་ཐུན་མོང་གི་བསམ་པའོ། །དེའི་སྟེང་དུ་སེམས་ཅན་ཐམས་ཅད་གཉེན་བཤེས་སུ་ ཤེས་པར་བྱ་སྟེ་ཐམས་ཅད་གྲོལ་བར་འདོད་པ་ནི། ཐེག་པ་ཆེན་པོའི་བྱང་ཆུབ་ཀྱི་སེམས་དེ་ལྟ་བུ་དང་ལྡན་པ་ནི་བསམ་པ་ཁྱད་པར་ཅན་ནོ། །དེ་ལྟ་བུ་དེས་ཡུལ་ གང་ལ་བླང་ན། རྗེ་བཙུན་བླ་མ་སྟེ། དེ་ལའང་གསུམ། སྐུའི་རྗེ་བཙུན་བླ་མས་ལུས་ལ་བུམ་པའི་དབང་བསྐུར་ནས་མན་ངག་ཏུ་བསྐྱེད་པའི་རིམ་པ་སྟོན་པ་དང༌། གསུང་གི་རྗེ་བཙུན་བླ་མས་ངག་ལ་གསང་དབང་བསྐུར་ནས་མན་ངག་རང་བྱིན་གྱིས་བརླབ་པ་སྟོན་པ་དང༌། ཐུགས་ཀྱི་རྗེ་བཙུན་བླ་མས་སེམས་ལ་ཤེས་རབ་ཡེ་ཤེས་དང་དབང་བཞི་པ་བསྐུར་ནས་མན་ངག་ཏུ་དཀྱིལ་འཁོར་འཁོར་ལོ་དང་བཞི་ པའི་ལམ་སྟོན་པའོ། །ཡང་དག་པ་ནི་སྤྱིའི་དེ་ཉིད་བཅུ་དང༌། དེ་ཁོ་ནའི་དེ་ཉིད་ བཅུ་དང༌། རྡོ་རྗེ་སློབ་དཔོན་གྱི་དེ་ཁོ་ན་ཉིད་བཅུ་ཤེས་པའོ། །སྔོན་དུ་བྱ་བ་གང་བྱས་ནས་བླང་ན་ཆོ་ག་ཇི་ལྟ་བ་བཞིན་གསོལ་བ་བཏབ་པ་ཞེས་སྨོས་ཏེ། དང་པོར་སློབ་དཔོན་གྱི་དྲུང་དུ་ཕྱིན་ཏེ་ཕྱག་དང་མཎྜལ་བྱས་ཏེ། ཁྱོད་ཞབས་པདྨ་སྤངས་ ནས་ནི། །ཞེས་བྱ་བ་ལ་སོགས་པས་གསོལ་བ་གདབ་བོ། །སློབ་དཔོན་གྱིས་རིགས་ཀྱི་བུ་ཁྱོད་ཡོན་ཏན་ཐམས་ཅད་ཀྱི་འབྱུང་གནས་ཞེས་བྱ་བ་ལ་སོགས་པས་སྔར་ལམ་ལ་ཞུགས་སམ་དྲི། ཞུགས་ན་བསྙེན་པ་བྱ་བར་གསོལ་བ་གདབ། མ་ཞུགས་ན་སྐྱབས་འགྲོ་ནས་བརྩམས་ཏེ། སྡོམ་པ་བྱིན་ལ་བློ་འབྱོངས་པ་དང༌། བསྙེན་པ་བྱ་བར་གསོལ་བ་བཏབ་སྟེ་བསྙེན་པ་ལ་སོགས་པ་ཚུལ་བཞིན་དུ་བྱའོ།

།དེའི་དཀྱིལ་འཁོར་གང་ལས་དབང་བླང་ན། །ཀྱེའི་རྡོ་རྗེ་ལས་གསུངས་པ་སྟེ། རྩ་ བ་དང་བཤད་པའི་རྒྱུད་ལས་གསུངས་པའི་བསྐྱེད་པ་རྡུལ་ཚོན་གྱི་དཀྱིལ་འཁོར་ལས་བུམ་པ་དང༌། ལུས་དང༌། བྱང་ཆུབ་སེམས་ལས་གསང་བ་དང༌། ལུས་དང་ བྷ་ག་ལས་ཤེས་རབ་ཡེ་ཤེས་དང༌། དོན་དམ་བྱང་ཆུབ་སེམས་ལས་བཞི་པའོ། ། དེ་དག་ཀྱང་སཾ་པུ་ཊ་ལས། དཀྱིལ་འཁོར་ལུས་སུ་གསུངས་པ་སྟེ། །དཀྱིལ་འཁོར་བྷ་གར་བརྗོད་པ་ཉིད། །དཀྱིལ་འཁོར་བྱང་ཆུབ་སེམས་ཉིད་དེ། །དཀྱིལ་འཁོར་གསུམ་ནི་བརྟག་པར་བྱ། །ཞེས་སོ། །དབང་རང་གི་ངོ་བོ་གང་བླང་ན། རིམ་པ་ཇི་ལྟ་བ་བཞིན་དུ་ཞེས་བྱ་བ་ནི། དང་པོ་ཆུ་ཡི་དབང་གིས་དང༌། །གཉིས་པ་ ཅོད་པན་དབང་གིས་དང༌། །རྡོ་རྗེ་དབང་གིས་གསུམ་པ་སྟེ། །རང་གི་བདག་པོ་ བཞི་པ་དང༌། །ལྔ་པ་མིང་གི་དབང་གིས་དང༌། །དྲུག་པ་རྫོགས་པའི་སངས་རྒྱས་ དབང་ ༑ བདུན་པ་བུམ་པའི་དབང་གིས་དང༌། །ཞེས ་གསུངས་ སོ། །བཀའི་གནང་ བ་ནི་དེའི་མཐའ་རྟེན་རྗེས་སུ་གནང་བའོ། །ཤིན་ཏུ་རྣམ་པར་དག་པ་ནི། དཀྱིལ་ འཁོར་དང་ལྷའི་རྣམ་པར་དག་པ་དེ་ཁོ་ན་ཉིད་དེ་འདི་ནི་དབང་ཡོངས་སུ་རྫོགས་པའི་བྱ་བ་སྟེ། དབང་བསྐུར་ནས་ནི་དེ་ཉིད་བསྟན། །གཞན་དུ་ན་ནི་དངོས་གྲུབ་ དག ༑ ཤིན་ཏུ་རིང་བར་འགྱུར་རོ་ཞེས། །རྡོ་རྗེ་འཛིན་པ་ཉིད་ཀྱིས་གསུངས། ། ཞེས་གསུངས་པས་སོ། །ཕྱིན་ཅི་མ་ལོག་པའི་དེ་ཁོ་ན་ཉིད་ནི་མར་མེའི་རྩེ་མོ་ལྟ་བུའི་གདམས་ངག་ཐོབ་པའོ། །མཚན་མ་རྙེད་པ་ནི་སོ་ཤིང་དང༌། ནམ་མཁའི་ཁ་དོག་དང་མེ་ཏོག་ཕྲེང་བ་ལ་སོགས་པའི་དུས་སུ་ཐོབ་པའོ། །ཡང་ན་འདི་དག་གིས་དབང་བཞི་ཀ་རྫོགས་པར་བསྟན་ཏེ། དང་པོ་ཚིག་གཉིས་ནི་སྔ་མ་ལྟར་ཏེ། བུམ་དབང་མཐའ་རྟེན་དང་བཅས་པའོ། །རྣམ་པ་དག་པ་ནི། ངག་དག་པར་བྱེད་པ་གསང་བའི་དབང་ངོ༌། །ཕྱིན་ཅི་མ་ལོག་པའི་དེ་ཁོ་ན་ཉིད་ནི། རང་བཞིན་ལྷན་ སྐྱེས་ཡིན་ལ་དེ་ལྟ་བུའི་དོན་མཚོན་པར་བྱེད་པའི་ཡེ་ཤེས་དབང་གསུམ་པའི་དུས་སུ་འབྱུང་བས་ཤེས་རབ་ཡེ་ཤེས་སོ།

།མཚན་མ་རྙེད་པ་ནི་མཚོན་པར་བྱེད་པའི་དོན་གྱིས་ན་མཚན་མ་སྟེ། ཚིག་ཙམ་གྱིས་མཚོན་པར་བྱེད་པས་དབང་བཞི་པའོ།།དེ་ལྟར་སྣོད་དུ་རུང་བ་ཁྱད་པར་ཅན་དུ་བྱས་པ་དེས། བྱེ་བྲག་ཏུ་དཔལ་ཀྱེའི་ རྡོ་རྗེའི་ལམ་བསྒྲུབ་པར་འདོད་པ་ནི་བསམ་པ་ཁྱད་པར་ཅན་ནོ། །དུར་ཁྲོད་ལ་ སོགས་པ་ནི་གནས་ཁྱད་པར་ཅན་དེ། གནས་འགའ་ཞིག་ཏུ་གནས་ན་ནད་གཞི་མི་སྐྱེ་ཁ་ཅིག་ཏུ་གདོན་གྱིས་བར་ཆད་མི་འབྱུང༌། ཁ་ཅིག་ཏུ་ཏིང་ངེ་འཛིན་སྐྱེ་བར་འགྱུར་བ་ནི། ཡིད་དུ་འོང་སྟེ་ཤིས་པའི་གནས་པའོ། ཁྱད་པར་དུ་དུར་ཁྲོད་སྨོས་པ་ནི། ལས་དང་པོ་པས་བརྩོན་འགྲུས་མྱུར་དུ་བརྩམ་པར་འགྱུར་བ་དང༌། ཁྱད་པར་དུ་སྔགས་པའི་གནས་ཏེ། སྙིང་རྗེ་ཆེན་པོ་ཀྱེ་རྡོ་རྗེ། །ང་ནི་དུར་ཁྲོད་ཆུ་འགྲམ་དང༌། །ནགས་ཚལ་སྐྱེ་བོ་མེད་གྲོང་དུ། །བསྙེན་བཀུར་ཅན་ལ་དངོས་གྲུབ་སྟེར ༑ ༑ ཞེས་གསུངས་ཏེ། གནས་ཁྱད་པར་ཅན་ནོ། །རིག་མ་དང་བཅས་པ་ཞེས་ བྱ་བ་ནི། གྲོགས་ཁྱད་པར་ཅན་དུ་གྱུར་པ་སྟེ། དེ་སྐད་དུ་ཡང་ཐབས་དང་ཤེས་རབ་མ་གཏོགས་པར་སངས་རྒྱས་ཉིད་མངོན་དུ་ཐོབ་པར་མི་འགྱུར་རོ། །དེའི་ ཕྱིར་ཤེས་རབ་མས་དངོས་སུ་ཡང་དག་པར་རྫོགས་པའི་བྱང་ཆུབ་སྦྱིན་པར་བྱེད་ ལ་བཟང་མོ་སྤང་བར་མི་བྱ་སྟེ། ཕྱག་རྒྱ་རེ་རེ་དང་ལྡན་པ་འདི་མ་གཏོགས་པར་དངོས་གྲུབ་སྟེར་བར་མི་འགྱུར་རོ་ཞེས་པ་དང༌། གལ་ཏེ་པདྨ་འཛིན་པ་ལ་མངོན་དུ་ཉི་མ་རེ་རེའམ། ཟླ་བ་སོ་སོའམ། ལོ་ལ་རེག་པར་མི་བྱེད་ན་དམ་ཚིག་ཉམས་ པར་འགྱུར་རོ་ཞེས་གསུང་བས་བསྟེན་པར་བྱའོ། །དེ་ཡང་དཀའ་ཐུབ་དང་བཅས་པའམ་བསྟན་པ་ལ་སྨོད་པས་འཇིགས་པའི་ཚེ་རང་གི་སེམས་འབའ་ཞིག་དེ་བསམ་བས་སེམས་ལ་ལྷག་པར་མོས་པས་མངོན་དུ་བྱའོ། །གནས་ཡོངས་སུ་དག་པ་དང་བཅས་པར་དངོས་ཀྱི་རིག་མ་བསྟེན་པ་དེའི་མཚན་ཉིད་ནི་ཤིན་ཏུ་བཞིན་བཟང་ཞེས་བྱ་བ་ལ་སོགས་པ་གསུངས་སོ། །བསྟེན་པའི་བསམ་པའང་ཐ་མལ་པའི་ཞེན་ པ་དང་བཅས་པ་ནི་དངོས་དང་ཡེ་ཤེས་གང་ཡང་བསྟེན་པར་མི་རུང་སྟེ།

ཕོ་ཉ་ རལ་གྲིའི་སོ་འདྲ་བས། །ཞེན་པར་གྱུར་ན་སྤང་བར་བྱ། །ཞེས་གསུངས་སོ། །དེ་ བས་ན་ཐ་མལ་གྱི་ཞེན་པ་དང་བྲལ་བས་བསྟེན་པར་བྱའོ། །བདུད་རྩི་ལྔ་ལ་ སོགས་པའི་དམ་ཚིག་བསྟེན་པ་ཞེས་བྱ་བས་ནི། དམ་ཚིག་ཁྱད་པར་ཅན་བསྟན་ ཏེ ༑ དེ་ལ་གཉིས་ཏེ། བཟའ་བ་དང༌། བསྲུང་འོ། །དང་པོ་ནི་བདུད་རྩི་ལྔ་ཞེས་ པས་བསྟན་ཏེ།ཀྱེ་ཡི་རྡོ་རྗེའི་དངོས་གྲུབ་ཕྱིར། །དེ་ལ་དམ་ཚིག་བཟའ་བྱ་བ། ། ན་དང་ག་ཧ་དང་པོ་དང༌། །མཐའ་ཡི་ཤྭ་དང་དང་པོའི་ཤྭ །བདུད་རྩི་ལྔ་ཡང་དེ་ བཞིན་བཟའ། །ཞེས་པ་དང༌། གུར་ལས། དངོས་གྲུབ་ཐམས་ཅད་རབ་སྟེར་བ།། ཆོ་གས་རྡོ་རྗེ་བདུད་རྩི་མྱང༌། །ཞེས་གསུངས་སོ། །དེ་ཡང་སྤྱིར་དམ་ཚིག་ཏུ་བསྟེན་པ་དང་བཟའ་བར་བསྟེན་པ་ལས། བཟའ་བར་བསྟེན་པ་ནི་སྤྱོད་པའི་དུས་ཡིན་གྱི་ལས་དང་པོ་པས་མ་ཡིན་ཏེ། གལ་ཏེ་དེ་ཉིད་མེད་བཞིན་དུ། །ངོ་མཚར་ཆེ་བ་ལྟར་བྱེད་པ། །ཇི་སྲིད་ནམ་མཁའ་མི་འཇིག་པ། །ཤི་བའི་འོག་ཏུ་འཇིགས་པ་སྐྱེ། ། ཞེས་གསུངས་པས་སོ། །དེ་བས་ན་འདི་ནི་དམ་ཚིག་ཏུ་བསྟེན་པ་ཡིན་ཏེ། ཆོ་ག་ཇི་ལྟ་བ་བཞིན་བྱིན་གྱིས་བརླབ་པ་ལ་སོགས་པ་བྱ་སྟེ། །རིལ་བུ་བསྟེན་པ་ཡིན་ཏེ། དེའང་ཐུན་ནམ་ཞག་གམ་ཟླ་བའམ་ཐ་ན་ལོ་ལ་བསྟེན་པར་བྱ་སྟེ། བསྟེན་པའི་ཚུལ་འོག་ཏུ་འཆད་དོ། །བསྲུང་བའི་དམ་ཚིག་ནི་གཞན་ནས་འབྱུང་བ་བཞིན་ཏེ། རྒྱས་པར་མ་སྤྲོས་སོ། །མཆོད་པ་དང་གཏོར་མ་བྱ་བ་ནི། མཆོད་པ་ཕྱིའི་དགུ་ནང་གི་བརྒྱད་དེ། བཤམས་པ་དང་དབུལ་བའི་ཚུལ་ནི་ལས་དང་པོ་པའི་བྱ་བ་ལས་ཤེས་པར་ནུས་སོ། །གཏོར་མ་ལ་ཕྱི་ནང་གཉིས། ནང་གི་ཁ་ཟས་ཏེ་འོག་ཏུ་འཆད་དོ ༑ ༑ ཕྱི་མ་ལྷ་དང་འབྱུང་པོ་གཉིས་ལྷའི་ཕུད་ལས་བྱ་སྟེ་ཆུང་བ་གཡོན་དུ། འབྱུང་ པོའི་དེའི་ལྷག་མ་ལས་ཆེ་བ་བྱས་ཏེ་གཡས་སུ་བཞག་གོ །འབུལ་བའི་ཚུལ་ནི་འོག་ནས་འཆད་དོ། །དོན་དང་པཽའོ།། །།ད་ནི་རང་གི་ཞེས་བྱ་བ་ལ་སོགས་པས་དེས་ལས་སུ་བྱ་བ་སྟོན་ཏོ། །དེ་ཡང་ཀྱེ་ཡི་ རྡོ་རྗེ་ཡི། །མངོན་པར་རྟོགས་པ་རྣམ་གཉིས་ཏེ།

།མཉམ་པར་བཞག་པའི་རྣལ་འབྱོར་དང༌། །མཉམ་པར་མ་བཞག་རྣལ་འབྱོར་རོ། །མཉམ་པར་བཞག་པའི་བསྐྱེད་རྫོགས་གཉིས། །མ་བཞག་ཉལ་དང་ལྡང་བཟླས་པ། ཁྲུས་དང་ཁ་ཟས་ གཏོར་མ་དང༌། །སྤྱོད་ལམ་རྗེས་ཆགས་རྣལ་འབྱོར་བརྒྱད། །དེ་ལ་ཉལ་བའི་རྣལ་འབྱོར་ནི། །རྣམ་པ་གཉིས་སུ་ཤེས་བྱ་སྟེ། །རང་བཞིན་ལྷན་ཅིག་སྐྱེས་པ་དང༌། ། ལྷན་ཅིག་སྐྱེས་པས་ལྷན་སྐྱེས་པའི། །རྣལ་འབྱོར་གང་ཡང་རུང་བ་ལ། །བློ་བཞག་ རྣལ་འབྱོར་ཉལ་བར་བྱ། །འདི་ལྟར་བསྡུ་བྱ་གཞལ་ཡས་ཁང༌། །ལྷ་མོ་རྣམས་ ལ་དེ་ཞལ་བརྒྱད། །ཡུམ་ཡང་ཡབ་ལ་བསྡུ་བ་དང༌། །ཡབ་ཀྱང་སྙིང་གའི་ཧཱུྃ་ ལའོ ༑ ༑ ཧཱུྃ་ཡང་འོད་ཀྱི་གོང་གོང་པོར༌། །བྱས་ཏེ་མཐར་ནི་མར་མེ་ཡི། །རྩེ་ལྟར་ མི་དམིགས་པར་བྱས་ལ། །དེ་ལ་བློ་བཞག་ཉལ་བར་བྱ། །གཉིས་པ་ལྷ་མོ་བསྡུ་ བ་ཡི། །བར་མཚུངས་ཡབ་ཡུམ་ཙམ་གནས་ལ། །སྙོམས་པར་ཞུགས་པས་ཞུ་ གྱུར་ནས། །ཐིག་ལེའི་རྣམ་པར་བློ་གཏད་ཉལ། །དེ་ལྟར་ཉལ་ན་ཐ་མལ་པའི། ། རྣམ་རྟོག་གཉིད་ཀྱིས་མི་རྫི་དང༌། །ཆོས་སྐུའི་ངོ་བོ་ལྷན་ཅིག་སྐྱེས། །མྱུར་དུ་ རྟོགས་པའི་དགོས་པའོ། །དེ་ལྟར་ཉལ་བའི་བྱེ་བྲག་གིས། །སྡང་ལུགས་རྣམ་ པ་གཉིས་ཡིན་ཏེ། །ཇི་ལྟར་ཆུ་ཀླུང་དྭངས་པ་ལས། །ཉ་དག་མྱུར་དུ་འཕར་བ་ བཞིན ༑ ༑ དེ་བཞིན་སྟོང་པ་འོད་གསལ་ལས། །སྒྱུ་འཕྲུལ་དྲ་བ་འབྱུང་བ་དང༌། ། ལྡང་བར་འདོད་པའི་དུས་ཀྱི་ཚེ། །རང་བཞིན་གནས་ནས་འོངས་པ་ཡི། །ལྷ་མོ་བཞི་ཡིས་གླུས་བསྐུལ་བས། །ཐིག་ལེ་ལས་ནི་ལྷག་པའི་ལྷར། །ལྡང་བའི་ཚུལ་ ལུགས་གཉིས་པའོ། །དེ་ནས་མཉམ་པར་བཞག་པ་བསྒོམ། །ལྡང་བས་ལྷག་པའི་ ལྷར་བསམས་ལ། །དགོས་པ་རྣམ་པ་གསུམ་གསུངས་ཏེ། །ཐ་མལ་རྣམ་རྟོག་བློ་ ཟླཽག་དང༌། །བར་ཆད་བགེགས་ལས་བསྲུང་བ་དང༌། །ལྷ་ཡིས་ལྷ་ལ་ཚོགས་ བསགས་ན། །ཚོགས་མྱུར་ རྫོགས་པའི་དགོས་ པའོ། །དེ་ནས་མཉམ་གཞག་བསྒོམ་གསུང་ཡང༌། །སྲོད་ཐུན་གྱི་དག་པ་རྗེས་སུ་དྲན་པ་ལ་སོགས་པ་བྱ་སྟེ་ལེགས་པར་ ལྡང་བར་བྱའོ། །དེ་ནས་བསམ་གཏན་གྱི་ཡན་ལག་ཏུ་འགྱུར་ན།

ཁྲུས་ཀྱི་རྣལ་འབྱོར་བྱ་སྟེ། རང་གི་ས་བོན་གྱི་འོད་ཀྱིས་སངས་རྒྱས་དང་བྱང་ཆུབ་སེམས་དཔའ་དང་ ༑ རིག་མ་དང་ལྷ་མོ་ལ་སོགས་པ་སྤྱན་དྲངས་ལ་ཡང་དག་པར་མཆོད་དེ། ཨ་བྷི་ཥིཉྩ་ཏུ་མཱཾ་སརྦ་ཐཱ་ག་ཏ་ཞེས་གསོལ་བ་བཏབ་པས། དེ་བཞིན་གཤེགས་པ་དེ་དག་ཧེ་རུ་ཀའི་རྣམ་པར་གྱུར་ཏེ།རིན་པོ་ཆེ་ལས་བྱས་པའི་བུམ་པ་བདུད་རྩིས་གང་བས་དབང་བསྐུར་བྱང་ཆུབ་སེམས་དཔའ་རྣམས་བཀྲ་ཤིས་ཀྱི་ཚིགས་སུ་བཅད་པ་བརྗོད ༑ རིག་མས་རྡོ་རྗེའི་གླུ་ལེན། ལྷ་མོས་མེ་ཏོག་སོགས་ཀྱི་ཆར་འབེབས་པར་ བསམ་མོ། །དེ་ནས་བྱང་ཆུབ་ཀྱི་སེམས་ཀྱི་ཆུ་རྒྱུན་སྤྱི་བོ་ནས་ཞུགས་ཏེ། སྨིན་མཚམས་དང༌། མགྲིན་པ་དང༌། སྙིང་ག་དང༌། རྐང་མཐིལ་གྱི་བར་དུ་གང་སྟེ། རིམ་པ་བཞིན། སློབ་དཔོན་དང༌།གསང་དབང་དང༌། ཤེས་རབ་ཡེ་ཤེས་དང༌། བཞི་པོའི་དབང་ཐོབ་པས་ལུས་དང་ངག་དང༌། སེམས་དང་མཐའ་དག་གི་དྲི་མ་རིམ་པ་བཞིན་དག་པར་བསམས་ཏེ། དངོས་སུ་རང་གིས་ཁྲུས་བྱའོ། །དེ་ལྟར་བྱས་པའི་དགོས་པ་ནི་བསམ་གཏན་གྱི་ཡན་ལག་ཏུ་འགྱུར་བ་དང༌།རྩ་བ་དང་ཡན་ལག་གི་ཉེས་པ་ཐམས་ཅད་འདག་པར་འགྱུར་རོ། །དེ་ནས་བསམ་གཏན་གྱི་ཁང་ མཚམས་དང༌། མགྲིན་པ་དང༌། སྙིང་ག་དང༌། རྐང་མཐིལ་གྱི་བར་དུ་གང་སྟེ། རིམ་པ་བཞིན། སློབ་དཔོན་དང༌།གསང་དབང་དང༌། ཤེས་རབ་ཡེ་ཤེས་དང༌། བཞི་པོའི་དབང་ཐོབ་པས་ལུས་དང་ངག་དང༌། སེམས་དང་མཐའ་དག་གི་དྲི་མ་རིམ་པ་བཞིན་དག་པར་བསམས་ཏེ། དངོས་སུ་རང་གིས་ཁྲུས་བྱའོ། །དེ་ལྟར་བྱས་པའི་དགོས་པ་ནི་བསམ་གཏན་གྱི་ཡན་ལག་ཏུ་འགྱུར་བ་དང༌།རྩ་བ་དང་ཡན་ལག་གི་ཉེས་པ་ཐམས་ཅད་འདག་པར་འགྱུར་རོ། །དེ་ནས་བསམ་གཏན་གྱི་ཁང་པར་ཞུགས་ཏེ་མཆོད་པ་ལ་སོགས་པ་ཐུན་མཚམས་ཀྱི་བྱ་བ་བྱས་ཏེ། ལས་དང་པོ་ པའི་བྱ་བ་ལས་རྟོགས་པར་ནུས་པས་འདིར་མ་སྤྲོས་སོ། །དེ་ནས་རང་གི་སྟན་ལ་འདུག་སྟེ་མཉམ་པར་བཞག་པའི་རྣལ་འབྱོར་བསྒོམ་མོ། །དེ་ལྟར་བསྒོམ་པའི་གང་ཟག་ཀྱང༌། །སྔར་བསྟན་ཆོས་དྲུག་དང་ལྡན་ལ།

ཁྱད་པར་རྣམ་པ་བཞི་ཡིན་ཏོ

༑ ༑ རྫོགས་རིམ་བློ་གནས་རབ་དང་ནི། །བློ་གནས་འབྲིང་དང་ཐ་མ་དང༌། །ཐ་མའི་ཐ་མ་བཞི་རུ་གནས། །དེ་ལ་རབ་ཅེས་བྱ་བ་ནི། །བདེ་བ་ཐོབ་པའི་གང་ཟག་གོ ༑ དེས་ནི་བསྐྱེད་པའི་རིམ་པ་ནི། །བྱིན་གྱིས་བརླབས་པ་ཙམ་བསྒོམས་ནས། ། རྫོགས་པའི་རིམ་པ་ཆུ་བོ་ཡི། །རྒྱུན་ལྟར་དུ་ནི་བསྒོམ་པ་ཡིན། །འབྲིང་ནི་བདེ་བ་ཅུང་ཟད་ཙམ། །ཐོབ་པ་དེས་ནི་བསྐྱེད་པ་ཡི། ། ¡Ã རིམ་པ་གཙོ་བོར་བསྒོམ་བྱ་ཞིང་ ༑ ༑ རྫོགས་རིམ་ཅུང་ཟད་བསྒོམ་པ་ཡིན། །འབྲིང་ནི་བདེ་བ་ཅུང་ཟད་ཙམ། ། སློབ་དཔོན་རྩེ་མོའི་གསུང་རབ་དཔེ་བསྡུར་མ་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 438PAGE 437