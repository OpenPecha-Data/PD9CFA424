ཟིན་ཀྱང་གཉེན་པོའི་སྔགས་རྨྀ་ལམ་བརྟགས་ལ་ངོས་བཟུང་སྟེ། མྱུར་དུ་འཚོ་བའམ་རིང་དུ་འགོར་བའམ། སྔོན་གྱི་ལས་ཡིན་པར་ཤེས་པར་འགྱུར་རོ། ། གདོན་དགྲོལ་མི་དགོས་པའི་ཕྱོགས་གལ་ཏེ་ན་གཟུངས་ལ་བརྟེན་ནས་བསྙེན་པ་དང་པོ་ཐོན་ནས་གཟུངས་བསྒྲུབ་བྱས་ལ། དེས་སོས་པར་རུང་བ་ཉིད་ཡིན་ནོ། ། སྤོགས་ཆོག་གཞན་ནི་སྔ་མ་དང་འདྲའོ། །དེ་ལྟར་ན་ཡང་སོས་པར་མ་ནུས་ན། སྙིང་མི་དགའ་བ་ལ་སོགས་པ་སྣ་ཚོགས་བྱུང་ན། ཀླུ་དང་རྒྱལ་པོ་དབྱེ་བ་ཞེས་བྱ་བ་གདམས་ངག་བཞིན་ནོ། །གྲུབ་ན་ནི་གདོན་དགྲོལ་བྱ་སྟེ། སྲུང་བའི་འཁོར་ལོ་གདགས་སོ། །དེ་ལ་མན་ངག་ནི་འདི་ཡིན་ཏེ། དང་པོར་དུག་ངོས་ཟིན་པའི་དུས་སུ

༑ སེངྒེ་སྒྲའི་སྙིང་པོའི་རྗེས་ལ། ཨོཾ་ཕུཿབ་སུ་ཀ་ཡེ་ཤཾ་ཁ་པཱ་ལཱ་ཡ་ནཱ་ག་རཱ་ཛཱ་ཕུཿཧཱུྃ་ཕཊ་སྭཱཧཱ། རླུང་དུག་གིས་ཟིན་པའི་ཚེ། ཏྲི་ཤཱུ་ལ་ལ་སྦྲུལ་སེར་པོ་གཉིས་ཁ་སྤྲོད་དུ་བྱས་ཏེ་ ( ¡¶ ཞ ¡· + ཆུའི་ ) སྔགས་བཟླ་བར་བྱའོ། །ཡང་སྙིང་པོའི་རྗེས་ལ། ཨོཾ་ཕུཿཨ་ནནྟཱ་ཡ་ཀུ་ལི་ཀཱ་ཡེ་ནཱ་ག་རཱ་ཛ་ཕུཿཧཱུྃ་ཕཊ་སྭཱཧཱ། ཚ་ཞིང་གདུང་བ་མེའི་དུག་གིས་ཟིན་པའི་ཚེ། ཏྲི་ཤཱུ་ལ་ལ་སྦྲུལ་དཀར་པོ་རྩེ་སྤྲོད་དུ་བྱས་ལ་འབྱུང་བ་ཆུའི་སྔགས་བཟླས་སོ། །ཡང་སྙིང་པོའི་རྗེས་ལ། ཨོཾ་ཕུཿཔདྨ་ཡེ་ཏཀྵ་ཀཱ་ཡ་ནཱ་ག་ རཱ་ཛ་ཕུཿཧཱུྃ་ཕཊ་སྭཱ་ཧཱ། ས་དུག་གིས་ཟིན་པའི་ཚེ་མེ་བཟླས་ཏེ། ཏྲི་ཤཱུ་ལ་ལ་སྦྲུལ་ དམར་པོ་གཉིས་ཁ་སྤྲོད་དུ་བྱས་ལ་འབྱུང་བ་མེའི་སྔགས་བཟླས་སོ། །ཡང་སྙིང་པོའི་རྗེས་ལ། ཨོཾ་ཕུཿམ་ཧཱ་པདྨ་ཡ་ཀརྐོ་ཊཱ་ཡ་ནཱ་ག་རཱ་ཛ་ཕུཿཧཱུྃ་ཕཊ་སྭཱ་ཧཱ། ཆུ་དུག་གིས་ཟིན་པའི་ཚེ། ཏྲི་ཤཱུ་ལ་ལ་སྦྲུལ་སྔོ་ནག་གཉིས་ཁ་སྤྲོད་དུ་བྱས་ལ་འབྱུང་བ་རླུང་གི་སྔགས་བཟླས་སོ། །དེ་ཡང་དང་པོ་ངོས་ཟིན་ནས་ཡང་བསྙེན་པའི་སྔགས་བཟླས་ཤིང༌། ཕྱིས་ཆུ་བདག་གི་སྙིང་པོས་དུག་ངོས་ཟིན་ན། ཡང་གཉེན་པོའི་སྔགས་ཀྱིས་ངེས་པར་འཚོ་བར་འགྱུར་རོ། །ཀླུ་རིགས་བཞིའི་སྙིང་པོ་སོ་སོར་གཙོ་བོར་བཟླས་ཀྱང་མ་སོས་པ་དེའི་ཚེ་ཀླུ་དང་རྒྱལ་པོ་མ་ཕྲལ་བའི་སྐྱོན་ཡིན་ཏེ། དབྲལ་བ་ནི། བག་ཟན་ལས་ཀླུ་ཕལ་པ་རིགས་བཞིའི་གཟུགས་བྱ། རྙེད་ན་མི་ལྤགས ༑ མ་རྙེད་ན་ཤོག་བུ་ལ་རྒྱལ་པོའི་གཟུགས་རིད་པ་སྐྲ་འཛིངས་པ་ཡན་ལག་ཐམས་ཅད་ཕྲ་བ་ཞིག་བྲིས་ལ། དེའི་སྙིང་གར་བཅོམ་ལྡན་འདས་དང་ཆུ་བདག་གི་སྙིང་པོའི་ཤམ་བུ། རཱ་ཛ་མཱ་ར་ཡ་ཧཱུྃ་ཕཊ། ཅེས་པ་བྲི། གཞན་ཡང་འབྱུང་བའི་བླ་ཤིང་ཡིན་པས་ཤིང་གླང་མ་མགོ་རྩ་མ་ལོག་པ་བྱས་ལ། རྩ་བའི་ངོས་ལེགས་པར་བྱས་པ་ལ་མི་ཚིལ་དུམ་རེ་གཟུགས། རྩེ་མོ་བཀས་ལ་མི་ལྤགས་ལ་རྒྱལ་པོའི་གཟུགས་བྲིས་ལ་མགོ་ཐུར་དུ་བསྟན་ཏེ། གླང་མའི་རྩེ་མོ་བཀས་པ་དེའི་བར་དུ་གཟུགས་སོ།

།གཞན་ཡང་གཤར་ཐུན་དང་སྐམ་ཐུན་གཉིས་ཀའི་བྱ་ཐབས་ནི་ཡིག་སྣ་བཞིན་དུ་བྱའོ། །དེ་ནས་མར་ངོའི་ཉི་མ་དང་པཽ་ནས་བཟུང་སྟེ། ཐུན་གསུམ་མམ་བཞིར་འཇིག་རྟེན་མགོན་པོ་སྐུ་མདོག་ནག་པོའི་རྣལ་འབྱོར་ལ་གནས་ནས་ཉི་མ་གསུམ་དུ་ཀླུའི་གཟུགས་བརྙན་ལ་བསྐོར་ཞིང་རྒྱལ་པོའི་གཟུགས་བརྙན་ལ་བྲབ་ཅིང་ཀླུ་དང་རྒྱལ་པོ་དབྱེ་བའམ། ཉི་མ་གཅིག་གིས་ཀྱང་ལས་གྲུབ་པར་འགྱུར་རོ། །དེ་ནས་ཀླུའི་རྟེན་ལ་པཱུ་ཛ་བྱས་ལ་ཀླུ་གནས་པའི་མཚེའུ་ལ་སོགས་པར་བསྐྱལ་ལོ། །དེ་ནས་རྒྱལ་པོའི་གཟུགས་ལ་བརྟེན་ཏེ་དྲག་པོའི་སྦྱིན་སྲེག་གིས་ཚར་གཅད་པ་ནི། དང་པོར་རོ་བསྲེགས་པའི་ས་རྡོ་ལས་བྱས་པའི་སྒྱཻད་པུ་གསུམ་གཟུགས། དེར་ཚེར་མ་ཅན་གྱི་ཤིང་བརྩིགས་པའི་སྟེང་དུ་སླ་ང་གཟུགས། རང་གི་གཡོན་དུ་མཆོད་པ་རྣམ་ལྔ་བཤམ། གཡས་སུ་གཏོར་མ་བཤམ ༑ མདུན་དུ་སྔར་གྱི་ལིངྒ་རྣམས་དང༌། དུག་ལ་སོགས་པ་གདུག་པ་ཅན་གྱི་རྫས་བཞག དེ་ནས་སྲོད་ཐུན་དང་པོ་ནས་སེངྒེ་སྒྲ་ནག་པོའི་རྣལ་འབྱོར་གསལ་བར་བྱས་པ་ལ་བཟླས་པའང་ཅི་ནུས་བྱ། དེ་ནས་མཚན་ཕྱེད་ཀྱི་དུས་སུ་མེ་སྤར་ལ་སླ་ངར་བསྲེག་གོ །དེ་ནས་བདག་ཉིད་ཀྱི་སྙིང་གའི་ཧྲཱིཿཡིག་ལས་འཇིག་རྟེན་མགོན་པོའི་སྤྲུལ་པ་ཞགས་པ་དང་ལྕགས་ཀྱུ་ལ་སོགས་པ་ཐོགས་པ་དཔག་ཏུ་མེད་པ་སྤྲོས་ལ། བསྒྲུབ་བྱ་གནོད་བྱེད་རྒྱལ་པོ་དེ་ལ་ལྕགས་ཀྱུས་སྙིང་གར་ཕུག ཞགས་པས་མགྲིན་པ་ནས་བཅིང་བ་ལ་སོགས་པས་བཀུག་ནས་ལིངྒ་ཆེ་ཆུང་རྣམས་ལ་དགུག་གཞུག་བྱ། ངག་ཏུ་ཡང༌། ལྷག་པའི་ལྷ་དང་ཆུ་བདག་གི་སྙིང་པོ་གཉིས་ཀྱི་མཐར་གནོད་བྱེད་རྒྱལ་པོ་ཨཱ་ཀརྵ་ཡ་ཛཿཛཿཞེས་བརྗོད་དེ། དེ་ནས་ཡང་སྙིང་པོ་གཉིས་ཀྱི་མཐར། རཱ་ཛ་མཱ་ར་ཡ་ཕཊ། བཏགས་ལ་ལིངྒ་ཆེ་བ་མཚོན་རྣོན་པོས་གཏུབས་ལ་ཐུན་རྫས་དང་བསྲེག་ལ་བཞག་གོ །དེ་ནས་སླ་ངའི་ནང་དུ་བཅོམ་ལྡན་འདས་སྐུ་མདོག་ནག་པོ་སྐད་ཅིག་མས་བསྐྱེད་ལ། དེའི་གཡས་སུ་ནཱ་ག་རཱ་ཛ་ཝ་རུ་ཎ། གཡོན་དུ་ནག་པོ་ཆེན་པོ་པ།

ཀུན་ཀྱང་ཞལ་གདངས་པར་བསམས་ལ། དང་པོ་ལས་ཀྱི་ཤམ་བུ་དང་བཅས་པའི་སྔགས་བརྗོད་དེ། གླང་མའི་ལིངྒ་བསྲེག་གོ །དེ་ནས་སྔགས་དེ་ཉིད་ཀྱིས་ཐུན་རྫས་བསྲེག དེ་བཞིན་དུ་སྤེལ་ཞིང་སྲེག་གོ ། ¡Ã སྔགས་ནི་ཡིག་སྣ་ཕྱི་མ་ལས་ཤེས་སོ། ། ( ¡¶ ཞ ¡· - སྔགས་ནི་་་་་་་ཤེས་སོ། ། ) རྫས་རྣམས་ཟད་ཟད་ཀྱི་བར་དུ་བསྲེག་གོ །ཐམས་ཅད་ལ་ཡང་རྒྱལ་པོའི་ཤ་དང་ཁྲག་དང༌། རུས་པ་ལ་སོགས་པ་སླ་ངའི་བཅོམ་ལྡན་འདས་ཀྱིས་གསོལ་བར་བསམ་ཞིང་སྲེག་གོ །དང་པོ་དང་ཐ་མ་གཉི་གར་མཆོད་པ་ལྔས་མཆོད་ཅིང་བསྟོད་པར་བྱའོ། །མཐར་དམ་ཚིག་ཅན་ལ་གཏོར་མ་བྱིན་ལ་ཐབ་ཀྱི་བཅོམ་ལྡན་འདས་ཀྱང་བདག་ལ་བསྡུ། རང་ཉིད་ཀྱི་ཡེ་ཤེས་སེམས་དཔའ་གཤེགས་སུ་གསོལ། གནས་གསུམ་བསྲུང་བ་ཡང་ཡང་དུ་བྱ་བ་གལ་ཆེ། དེའི་ཉིན་པར་ནས་བཟུང་ནས་འཇིག་རྟེན་དབང་ཕྱུག་སྐུ་མདོག་དཀར་པོར་བསྒྱུར་བར་བྱས་ལ། ལས་ཀྱི་རྗེས་ཞི་བས་བསྡུ་སྟེ་གདོན་དགྲོལ་བྱ། དེ་མ་གྲུབ་ན་ཀླུའི་གཏོར་མ་མང་དུ་གཏང་ངོ༌། །དེ་ནས་གྲུབ་པ་བརྟན་པའི་ཕྱིར་སྲུང་བའི་འཁོར་ལོ་གདགས་སོ། །རྫོགས་སོ། །༄༅། །ཨོཾ་ཨཱཿཧྲཱིཿསིངྷ་ནཱ་ད་ཧཱུྃ་ཕཊ། ཨོཾ་ཕུཿཝ་རུ་ཎཱ་ཡ་ནཱ་ག་རཱ་ཛ་ཕུཿཨོཾ་ཤྲཱི་མ་ཧཱ་ཀཱ་ལ་ཡ། ཤཱ་ས་ན་ཨུ་པ་ཧཱ་རི་ཎི། ཨེ་ཥ་ཨ་པཤྩི་མ་ཀཱ་ལོ་ཨ་ཡཾ། ཨི་དཾ་རཏྣ་ཏྲ་ཡཱ་ཡ་ཨ་པ་ཀཱ་རི་ཎཾ། ཡ་དི་པྲ་ཏཱི་ཛྙ་སྨ་ར་སི་ཏ་དཱ་ཨི་དཾ་དུཥྟཱན། ཁ་ཁ། ཁཱ་ཧི་ཁཱ་ཧི ༑ མཱ་ར་མཱ་ར། གྲྀ་ཧྞ་གྲྀ་ཧྞ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དཱི་ན་མེ་ཀེ་ན་མཱ་ར་ཡ་ཧཱུྃ་ཕཊ། ཀླུ་དང་རྒྱལ་པོའི་ཕྱེ་བའི་དུས་ཀྱི་ལིངྒ་བྲབ་པའི་སྔགས་སོ། །སྤྱན་རས་གཟིགས་མགོན་སེངྒེ་སྒྲ། །དེ་ཡི་མངོན་རྟོགས་རབ་གསལ་བ ༑ ༑ བསོད་ནམས་རྩེ་མོས་ཕྱེ་འདི་ལས། །དང་པོའི་ལས་ཅན་དགའ་བར་བྱོས།། དགེ་བ་ཅི་ཡོད་འགྲོ་ཀུན་དང༌། །ཐུན་མོང་བྱས་ཏེ་རྒྱལ་བར་བསྔོ། །ཉེས་པ་སྲིད་ན་འཕགས་པ་ཡིས། །བཟོད་པར་མཛོད་ལ་ཐུགས་རྗེས་སྐྱོངས། །བཅོམ་ལྡན་འདས་སེངྒེ་སྒྲའི་མངོན་པར་རྟོགས་པ་ཉེ་བར་གསལ་བ་ཞེས་བྱ་བ་ཤཱཀྱའི་དགེ་བསྙེན་བསོད་ནམས་རྩེ་མོས་དཔལ་ས་སྐྱའི་གཙུག་ལག་ཁང་དུ་སྦྱར་བ་འདི་རྫོགས་སོ།

།དགེའོ། །¿༄༅། །འཕགས་པ་དོན་ཡོད་ཞགས་པའི་ལོ་རྒྱུས་བཞུགས། ། ༄༅། །འཕགས་པ་དོན་ཡོད་ཞགས་པ་ལ་ཕྱག་འཚལ་ལོ། །འདིའི་ལོ་རྒྱུས་ནི། སངས་རྒྱས་མྱ་ངན་ལས་འདས་ནས་རིང་པོ་མ་ལོན་པ་ན། ནུབ་ཕྱོགས་བཱ་རཱ་ཎ་སཱི་ན། དགེ་བསྙེན་ཞི་བའི་གོ་ཆ་ཞེས་ཀྱང་བྱ་བ། ཕྱིས་པོ་ཏ་ལར་ལན་གསུམ་བྱོན་པས་ལྕགས་ཀྱི་བྱིན་པ་ཅན་དུ་ཡང་གྲགས་པ། ཡོན་ཏན་གྱི་ཆོས་མང་པོ་མངའ་བ་ཞིག་ཡོད་པས། དེས་བླ་མ་ཐམས་ཅད་ལ་ཆོས་མཉན་པས། སངས་རྒྱས་དང་བྱང་ཆུབ་སེམས་དཔའ་གཞན་པས་ཐུགས་རྗེ་ཆེན་པོ་འདིས་སེམས་ཅན་ལ་ཐུགས་བརྩེ་བར་ཐོས་ཏེ། དེ་ཡང་ལྷོ་ཕྱོགས་རྒྱ་མཚོའི་ངོགས་ལ་རི་བོ་པོ་ཏ་ལ་ཞེས་བྱ་བ་ལ་བཞུགས་སོ་ཞེས་ཐོས་ནས། པོ་ཏ་ལ་བལྟར་འགྲོ་སྙམ་པ་བྱུང་སྟེ། དེ་ནས་རྡོ་རྗེ་གདན་དུ་བྱོན། དེའི་སྔ་གདོང་ལ། ཨཽ་ཌྱན་དུ་འགྲོ་བའི་ལམ་ཡིག་དང་ ༑ དཔལ་གྱི་རི་ལ་འགྲོ་བའི་ལམ་ཡིག་དང༌། རྒྱ་ནག་རི་བོ་རྩེ་ལྔ་ལ་འགྲོ་བའི་ལམ་ཡིག་དང༌། པོ་ཏ་ལར་འགྲོ་བའི་ལམ་ཡིག་བྲིས་ནས་ཡོད་པ་ལ་བལྟས་ཏེ། པོ་ཏ་ལའི་ལམ་ཡིག་བྲིས་ནས་ཁྱེར་ཕྱིན་ནས། ལྷོ་ཕྱོགས་ན་ཕར་གྲོང་དང་མ་བྲལ་བར་ཟླ་བ་དྲུག་ཕྱིན། གྲོང་མེད་པའི་ཐང་སྟོང་ལ་ཞག་ཉི་ཤུ་ཕྱིན། དེ་ནས་རྒྱ་མཚོ་ཆེན་པོའི་མཐའ་མ་ན་མར་ཆུ་པུས་ནུབ་ཙམ་ལ་ཉི་མ་བདུན་ཕྱིན། ཆུ་བ་ཚ་ཅན་བཏུང་དུ་མི་བཏུབ་པས་ཆུ་གསེབ་ནས་ཤིང་སྐྱེས་པའི་ཤིང་ཏོག་ཆུ་གསེབ་ཏུ་ལྷུང་བ་སྐྱུར་མོར་སོང་བ་མང་པོ་ཁུར་ནས་སྐོམ་ཙ་ན་དེ་དག་གི་ཁུ་བ་འཇིབ་ཅིང་ཕྱིན ༑ དེ་ནས་ཆུ་ལས་མ་ཐར་བ་ལ་ལམ་ཡིག་བལྟས་པས་སྒྲོལ་མ་ལ་གསོལ་བ་ཐོབ་ཅིག་བྱ་བ་འདུག་སྟེ། གསོལ་བ་བཏབ་པས་སྒྲོལ་མས་གྲུ་བྱིན་སྟེ་ཕྱིན། སྒྲོལ་མ་གྲུ་འཛུགས་ཀྱི་གླིང་བྱ་བ་ཡིན། ཡང་གྲུ་གཡབ་པ་མ་བྱུང་སྟེ། ལམ་ཡིག་བལྟས་པས་ཁྲོ་གཉེར་ཅན་ལ་གསོལ་བ་ཐོབ་ ( ¡¶ ཞ ¡· + ཅིག་ ) བྱ་བ་འདུག་སྟེ། གསོལ་བ་བཏབ་པས། གཟེངས་བྱུང་དེ་ལ་ཕྱིན། ཁྲོ་གཉེར་ཅན་གཟེངས་འཛུགས་ཀྱི་གླིང་བྱ་བ་ཡིན། དེ་ནས་ཆུ་བོ་ཆེན་པོ་བྷ་ག་ན་ཏི་བྱ་བ་ལྷོ་ནུབ་ནས་བྱང་ཤར་དུ་རྒྱ་མཚོའི་དཀྱིལ་ན་ཕར་མ་འདྲེས་པར།

གཞུང་བྲེང་ངེ་འགྲོ་བ་ཞིག་འདུག དེ་ལས་མ་ཐར་ཏེ། ལམ་ཡིག་ལ་བལྟས་པས་རྟ་མགྲིན་ལ་གསོལ་བ་ཐོབ་ ( ¡¶ ཞ ¡· + ཅིག་ ) བྱ་བ་འདུག་སྟེ། གསོལ་བ་བཏབ་པས། སྦྲུལ་ཆེན་པོ་ཤིང་རྟའི་འཕང་ལོ་ཙམ་གྱི་སྦཽམ་པ་མགོ་ལ་རྟ་མགོ་ཅན་ཞིག་གི་ཟམ་པ་བྱུང༌། དེའི་ཁ་ནས་ཕར་ཕྱིན་པས་པོ་ཏ་ལའི་ ¡Ã འདབ་ཏུ་ ( ¡¶ ལུ ¡· འདབས་སུ་ ) ཕྱིན་ཏོ། །དེ་ལ་རྟ་མགྲིན་ཟམ་འཛུགས་ཀྱི་གླིང་བྱ་བ་ཡིན། དེ་ནས་ཡར་ ( ¡¶ ལུ ¡· ཕར་ ) ཕྱིན་པ་ན་ཇོ་མོ་སྒྲོལ་མ་ལྷ་ཕལ་ཆེ་བའི་བྱང་ཆུབ་སེམས་དཔའ་ལ་ཆོས་འཆད་ཅིང་འདུག དེ་ལ་མེ་ཏོག་ཕུལ ༑ ཕྱག་དང་མཆོད་པ་བྱས། ཁྱོད་གང་ནས་འོངས་གང་དུ་འགྲོ་གསུངས་པས། བདག་བཱ་རཱ་ཎ་སཱི་ནས་འོང༌། འཕགས་པའི་ཞལ་བལྟར་འགྲོ་བྱས་པས། མཇལ་ནས་འོང་གི་ ( ¡¶ ལུ ¡· གིས་ ) སོང་ཤིག་གསུངས། དེ་ནས་ཡང་ཕྱིན་པས། རིའི་རྐེད་པ་ན་ཀུན་ཏུ་བཟང་པོས་འཁོར་ལྷ་མ་ཡིན་གཙོ་ཆེ་བ་ལ་ཆོས་འཆད་ཅིང་འདུག་པ་ལ་སོགས་པ་སྔར་དང་འདྲ། དེ་ནས་ཡང་ཕྱིན་པས་ཁྲོ་གཉེར་ཅན་བྱང་ཆུབ་སེམས་དཔའི་འཁོར་མང་པོ་ལ་ཆོས་འཆད་ཅིང་འདུག་པ་ལ་སོགས་པ་སྔར་དང་འདྲའོ། ། དེ་ནས་རྩེ་མོར་ཕྱིན་པ་ན། ས་གཞི་ཐམས་ཅད་ནི་རིན་པོ་ཆེ་གསེར་ལས་གྲུབ་པ། རིན་པོ་ཆེའི་མིག་མངས་རིས་སུ་བྲིས་པ་ལ། རིན་པོ་ཆེ་བཻ་ཌཱུརྱའི་ཕྲ་ཡོད་པ། རིན་པོ་ཆེའི་ཤིང་བཀོད་པ་ལ། རི་དྭགས་རྣམ་པ་སྣ་ཚོགས་ཡོད་པ། དེ་དག་ཐམས་ཅད་ཐེག་པ་ཆེན་པོའི་ཆོས་ཀྱི་སྒྲ་འབྱིན་པས་སེམས་ཅན་ཐམས་ཅད་ཀྱི་རྒྱུད་གྲོལ་བར་བྱེད་པ། བྱ་རྣམ་པ་སྣ་ཚོགས་ཀྱང་དེ་དང་འདྲའོ། །བྱང་ཆུབ་སེམས་དཔའི་དགེ་འདུན་ཐམས་ཅད་ཀྱང་ཁྱེའུ་དང་བུ་མོའི་ཆ་བྱད་དུ་ཡོད་པ། ཉན་ཐོས་ཀྱི་དགེ་འདུན་མང་པོ་ཡང་འདུག་གོ །དེའི་དབུས་ན་གཞལ་ཡས་ཁང་གཅིག་འདུག་སྟེ། དེའི་ཤར་གྱི་སྒོ་ལ་རེག་བྱས་པས་ཕྱེད་དོ། །ནང་དུ་ཕྱིན་པས་འཕགས་པ་དོན་ཡོན་ཞགས་པ་ ¡Ã འོད་དུ་ལྷ་ལྔ་ ( ¡¶ ལུ ¡· ལྷ་ལྔ་འོད་དུ་ ) ལམ་མེ་བཞུགས་པ་མཐོང་སྟེ་ཕྱག་བྱས ༑ མཆོད་པ་ཕུལ་བས། འཕགས་པའི་ཞལ་ནས་ཁྱོད་གང་ནས་འོངས་ཅི་ལ་འོངས

༑ འོ་བརྒྱལ་ལོ་གསུངས། ( ¡¶ ཞ ¡·¡¶ ལུ ¡· + བདག་ ) བཱ་རཱ་ཎ་སཱི་ནས་འཕགས་པའི་ཞལ་བལྟ་རུ་འོངས་པ་ལགས། ཆོས་ཀྱང་ཞུ་བྱས་པས། ཆོས་ཀྱང་གསུངས། ད་ཁྱོད་འདི་རུ་སྡོད་དམ། ཡུལ་དུ་འགྲོ་གསུངས། དགེ་བསྙེན་གྱི་བསམ་པ་ལ་ངས་སངས་རྒྱས་མང་པོའི་ཞལ་མཐོང་བསྙེན་བཀུར་བྱས། ¡Ã འདི་བར་ཕྱིན་པ་ ( ¡¶ ལུ ¡· པ་འདི་ ) ཕར་ཕྱིན་ལ། མི་རྣམས་ལ་བསྒྲག་སྙམ་སྟེ། བདག་ཡུལ་དུ་འགྲོ་བར་ཞུ་བྱས་པས། འགྲོན་བུ་ལྔ་བརྒྱ་ཙམ་བརྒྱགས་སུ་བསྐུར་ནས་འོ་ན་ཁྱོད་སོང་ཤིག་གསུངས ༑ དེ་ནས་འཕགས་པ་ལ་ཕྱག་དང་མཆོད་པ་བྱས་ཏེ། མར་བབ་ནས་འོང་བས ༑ ཁྲོ་གཉེར་ཅན་དང་མཇལ། འཕགས་པ་དང་མཇལ་ལམ་ད་ཁྱོད་གང་དུ་འགྲོ་གསུངས། འཕགས་པ་དང་མཇལ། ད་ཡུལ་དུ་འགྲོ་བྱས། ཕྱག་དང་མཆོད་པ་བྱས་ཏེ་ཕྱིན། རི་རྐཻད་ཀྱི་ཀུན་ཏུ་བཟང་པོ་དང༌། ནགས་འདབ་ ( ¡¶ ལུ ¡· འདབས་ ) ཀྱི་སྒྲོལ་མ་ལ་ཡང་དེ་བཞིན་ནོ། །དེ་ནས་རྟ་མགྲིན་ལ་གསོལ་བ་བཏབ་པས་ཟམ་པ་བཙུགས་པ་ལ་སོགས་པ་ནས་རིམ་གྱིས་བཱ་རཱ་ཎ་སཱིར་ཕྱིན་ནོ། །དེར་བཱ་རཱ་ཎ་སཱིའི་རྒྱལ་པོ་དང་པཎྜི་ཏ་ལ་སོགས་པའི་མི་རྣམས་ན་རེ། དགེ་བསྙེན་ཁྱོད་གང་དུ་ཕྱིན་ཟེར ༑ ང་པོ་ཏ་ལར་ཕྱིན་ཏེ་སྒྲོལ་མ་དང་མཇལ་བ་ལ་སོགས་པ་ནས་རིམ་གྱིས་རྒྱས་པར་བརྗོད་པས། འོ་ན་ཁྱོད་ལ་འཕགས་པས་དངོས་གྲུབ་ཅི་བྱིན་ཟེར། ཅི་ཡང་མ་བྱིན་བྱས་པས། ཐམས་ཅད་ན་རེ། འཕགས་པ་དང་ ( ¡¶ ལུ ¡· + ཞལ་ ) མཇལ་ན་དངོས་གྲུབ་འོང་བར་རིགས་པ་ལ། མི་འདུག་པས་འདི་བརྫུན་ཟེར་བ་ཡིན་ཟེར་ནས། ནགས་གསེབ་ན་གྲུབ་པ་ཐོབ་པའི་རྣལ་འབྱོར་པ་མང་པོ་བཞུགས་པ་རྣམས་ལ། ཕྱག་དང་མཆོད་པ་ལ་སོགས་པའི་བསྙེན་བཀུར་མང་པོ་བྱས་ཏེ། དགེ་བསྙེན་འདི་པོ་ཏ་ལར་ཕྱིན་ནས་འཕགས་པ་དང་མཇལ་ཟེར་ན། འདི་བདེན་ལགས་སམ་ཞུས་པས་གྲུབ་ཐོབ་རྣམས་ན་རེ། དེ་ལྟར་ཡིན་གསུངས། དེ་ནས་རྒྱལ་པོ་དང་པཎྜི་ཏ་རྣམས་ཀྱིས་དགེ་བསྙེན་ལ། འོ་ན་ད་ལྟར་ཉི་ཁྲི་ལེའུ་མངས་དང་ ༑ བྱམས་པས་མཛད་པའི་མངོན་རྟོགས་རྒྱན་གཉིས་མི་མཐུན་པར་འདུག་ན།

¡Ã ཅི་ ( ¡¶ ལུ ¡· འདི་ཇི་ ) ལྟར་ཡིན་དྲིས་སམ་བྱས་པས། ངས་མ་དྲིས་ཟེར། དྲི་བར་རིགས་བྱས་པས། དགེ་བསྙེན་གྱིས་ཡང་ལོག་སྟེ་རིམ་གྱིས་པོ་ཏ་ལའི་ ¡Ã འདབ་ཏུ་ ( ¡¶ ལུ ¡· འདབས་སུ་ ) ཕྱིན་ཏོ། །དེ་ན་ ( ¡¶ ལུ ¡· ནས་ ) ཁྱིམ་བཙུན་གཅིག་ཆོས་གོས་ ( ¡¶ ལུ ¡· + ཀྱིས་ ) ཐོད་བྱས་ནས་ཞིང་རྨོ་ཞིང་རོལ་ཐམས་ཅད་ཁྲག་ཏུ་མེར་མེར་པའི་སྲོག་ཆགས་འཆི་ཡིན་འདུག དེའི་ཆུང་མས་ ( ¡¶ ལུ ¡· མ་ ) རམ་པ་ཐུ། བུ་ཆུང་ཞིག་མལ་ན་བསྙལ་ནས་འདུག དེ་མཐོང་བ་དང་མ་དད་པ་སྐྱེས་ཏེ། དེའི་དྲུང་དུ་ཕྱིན་ནས་སངས་རྒྱས་ཀྱི་རྟགས་གྱོན་ནས་འདི་ལྟར་བྱེད་པ་འདི་སྐྱུར་ལ། དཀར་པོའི་ གོས་ ( ¡¶ ལུ ¡· - གོས་ ) གྱོན་བྱས་པས། བཙུན་པ་ན་རེ། འོ་ན་ཆོས་གོས་འདི་ཁྱོད་ཁྱེར་ཟེར་ཏེ་བྱིན། དགེ་བསྙེན་གྱིས་དེ་ཁྱེར་ཏེ་ཤིང་ཞིག་ལ་བཀལ་ནས་ ( ¡¶ ལུ ¡· - ནས་ ) བཞག་སྟེ། དེ་ནས་ཕྱིན། ( ¡¶ ལུ ¡· - ཕྱིན། ) སྔར་གྱི་སྒྲོལ་མ་བཞུགས་པའི་གནས་སུ་ཕྱིན་པས། ¡Ã དེ་ནས་ ( ¡¶ ལུ ¡· - དེ་ནས་ ) དེ་ན་མེ་ཏོག་རྙིང་པ་ཐོ་རེ་བྱས་ནས་སྒྲོལ་མ་མ་མཐོང་ ༑ དེ་བཞིན་དུ་ཀུན་ཏུ་བཟང་པོ་དང་ཁྲོ་གཉེར་ཅན་ཡང་མ་མཐོང༌། རིའི་རྩེ་མོར་ཕྱིན་པས་ཀྱང་ ( ¡¶ ལུ ¡· - ཀྱང་ ) སྨུག་པས་འཐིབས་ནས་སྔར་གྱི་གང་ཡང་མ་མཐོང་བས། ང་ལ་ཅིའི་སྒྲིབ་པ་ཡོད་པ་ཡིན་སྙམ་ནས་ཞག་གཅིག་ཏུ་སྡིག་པ་བཤགས་པ་དང༌། འཕགས་པ་ལ་གསོལ་བ་བཏབ་ ¡Ã པ་དང་ ( ¡¶ ལུ ¡· པས ) ། སྔར་གྱི་ལྟར་སྣང་ནས་གཞལ་ཡས་ཁང་དུ་ཕྱིན་ཏེ། འཕགས་པ་དང་མཇལ་ནས། བདག་གིས་སྒྲོལ་མ་ལ་སོགས་པ་མ་མཐོང་བ་ཅི་ལགས་བྱས་པས། འཕགས་ ( ¡¶ ལུ ¡· འཕྱ་ ) པའི་ཞལ་ནས། ཁྱོད་ཀྱིས་བཙུན་པའི་ཆོས་གོས་ཕྲལ་བའི་སྒྲིབ་པས་མ་མཐོང་བ་ཡིན་གསུངས། ( ¡¶ ལུ ¡· - གསུངས། ) རྟེན་ཐོབ་པར་དཀའ་བ་རབ་ཏུ་བྱུང་བའི་རྟེན་ཕབ། རྟགས་ཐོབ་པར་དཀའ་བ་ངུར་སྨྲིག་གི་རྟགས་དང་ཕྲལ་བ་ཡིན་པས ༑ ཁྱོད་སོང་ལ་དེའི་ཆོས་གོས་གཏོད་ཅིག དེས་དེང་དམྱལ་བར་མི་འགྲོ་བ་ཡིན ༑ དེ་མིན་ན་དེ་དམྱལ་བར་འགྲོ་བ་ཡིན་གསུངས། དེ་ནས་དགེ་བསྙེན་གྱིས་མར་བབ་སྟེ་ཆོས་གོས་བཙལ་བས་སྔར་གྱི་ཤུལ་ན་གྲོགས་ཤིང་ཁ་ལེ་འདུག

དེ་བླངས་ཏེ་ཕྱིན་པས་བཙུན་པ་བཟའ་མི་གསུམ་པོ། སྤྱིལ་པོ་ཞིག་ན་འབྲས་ཐུག་འཆོད་ཅིང་འདུག་པ་ལ་གཏད་ནས། ངས་ཁྱེད་ལ་འདི་ཕྲལ་ ¡Ã བས ( ¡¶ ལུ ¡· ནས་ངས་ ¡¶ ཞ ¡· ང་ལ་ ) སྒྲིབ་པ་ཆེན་པོ་བསགས། ད་ཁྱོད་ཀྱིས་འདི་མ་ཤིའི་བར་དུ་གྱོན་ཅིག་བྱས་ཏེ་ཕྱིན་པས་སྒྲོལ་མ་དང་མཇལ་ ¡Ã བ་ལ ( ¡¶ ལུ ¡· ནས་ ) ། ལོ་རྒྱུས་རྒྱས་པར་བརྗོད་པས། ང་འདི་ཀ་ན་ཡོད་དེ་ཁྱོད་རང་སྒྲིབ་པས་མ་མཐོང་བ་ཡིན་གསུངས། དེ་བཞིན་དུ་ཀུན་ཏུ་བཟང་པོ་དང༌། ཁྲོ་གཉེར་ཅན་ཡང་དེ་བཞིན་ནོ། །དེ་ནས་འཕགས་པ་ཅན་དུ་ཕྱིན་ཏེ། འཕགས་པ་ལ་འཛམ་བུ་གླིང་དུ་སེམས་ཅན་གྱི་དོན་དུ་གཤེགས་པར་ཞུ་བྱས་པས། དུས་རྟག་ཏུ་ཡོད་དེ་མི་མཐོང་ ( ¡¶ ལུ ¡· + འདུག་ ) གསུངས ༑

 ཡང་ཞུས་པས་སེམས་ཅན་ལས་མ་དག་པས་ངས་མི་ཕན་གསུངས། ཡང་ཞུས་པས་འོ་ན་ ( ¡¶ ཞ ¡·¡¶ ལུ ¡· + ང་ ) འོང་གི་ ( ¡¶ ལུ ¡· གིས་ ) གསུངས། འགྲོགས་ལ་གཤེགས་བྱས་པས། འགྲོན་བུ་ལྔ་བརྒྱ་ཙམ་བསྐུར་ནས་འདི་བརྒྱགས་སུ་ཁྱེར་ལ་སོང་ཤིག་ནམ་ཟད་ཙ་ན་ང་འོང་གིས་གསུངས། དེ་དགེ་བསྙེན་གྱི་བསམ་པ་ལ། སྔར་གྱི་དྲི་བ་དེ་འཕགས་པ་བྱོན་པ་དང་འདྲི་སྙམ་ནས་ཕྱིར་ལོག་སྟེ། ཁྲོ་གཉེར་ཅན་ལ་སོགས་པ་ལ་མཆོད་པ་བྱེད་ཅིང་ཕྱིན་པ་ནས་རིམ་གྱིས་གྲོང་དང་མ་བྲལ་བར་ཟླ་བ་ལྔ་འདས་ནས། རྡོ་རྗེ་གདན་དུ་འགྲོ་བ་ལ་ཟླ་བ་གཅིག་ཙམ་ཡོད་པའི་ས་ན། ལྷའི་གྲོང་ཁྱེར་བྱ་བ་ཡོད་པར་ ( ¡¶ ལུ ¡· པས་ ) ཕྱིན་ཏེ། འགྲོན་བུ་ལ་བལྟས་པས་དེར་ཆོས་སྟོན་ལྡང་བ་ཞིག་ལས་མེད་པར་ཟད་ནས་འདུག་སྟེ། ལྷག་མ་དེས་བཟའ་རྒྱུ་ཉོས་ཏེ་ཟོས་ནས། ནགས་ཁྲོད་ན་ཕར་ཕྱིན་པས། ཤིང་མྱ་ངན་མེད་ཀྱི་སྡོང་པོ་གཅིག་འདུག་པའི་རྩར་ནུབ་མོ་ཉལ་ལོ། །ནངས་པར་ནམ་ལངས་པ་ན་ས་གཞི་ཐམས་ཅད་ནི་བཀྲག་དང་གཟི་མདངས་དང་ལྡན་ཞིང་མེ་ཏོག་དང་སྤོས་ཆུའི་ཆར་བབ། བར་སྣང་ཐམས་ཅད་ནི་འོད་ཀྱིས་ཁེངས། ནམ་མཁའ་ནས་ལྷའི་བུ་རྣམས་མཆོད་པ་འབུལ་ཞིང་འདུག འདི་ཅི་ཡིན་སྙམ་སྟེ་ས་ལ་བལྟས་པས་ཅང་མ་མཐོང་ ༑ མ་ཟད་ཕྱིན་ཏེ་བལྟས་པས་ཀྱང་མ་མཐོང༌། ཤིང་གི་དྲུང་དུ་ཕྱིན་པས་ཤིང་གི་སྡོང་པོ་ལ་འཕགས་པ་དོན་ཡོད་ཞགས་པ་ལྷ་ལྔ་བཞུགས་ཤིང་འདུག ཕྱག་དང་མཆོད་པ་བྱས་པས་འཕགས་པའི་ཞལ་ནས་ཁྱོད་ལ་ནུས་པ་མེད་ཀྱི། རྒྱལ་པོ་བོ་ཙ་རའི་བུ་ལ་སྦྲོན་ལ་འདིར་ཅོ་པ་རི་གྱིས་ཤིག་གསུངས། དེ་ནས་དགེ་བསྙེན་གྱིས་ཡུལ་དེར་ཕྱིན་ཏེ། འདི་ན་འཕགས་པ་བྱོན་ནས་ཡོད་པས། མི་ཐམས་ཅད་ཀྱིས་མཆོད་པ་ཕུལ། རྒྱལ་པོས་རིན་པོ་ཆེའི་དབྱིག་གསེར་སྲང་བྱེ་བ་རི་བ་ཕྱག་ཏུ་ཕུལ། ཤིང་གི་རྩེ་མོ་བཅད་དེ་གཉྫིར་བཙུགས་ཅོ་བ་རི་བཙུགས་ཏེ། ཁར་ས་པཱ་ཎིའི་ལྷ་ཁང་ཞེས་བྱའོ། །རྒྱལ་པོས་དགེ་སློང་བརྒྱད་ཅུའི་འཚོ་བ་སྦྱར་རོ། ། དེ་ནས་དགེ་བསྙེན་གྱིས་འཕགས་པ་ལ་ཉི་ཁྲི་ལེའུ་མངས་དང་མངོན་རྟོགས་རྒྱན་གཉིས་མི་མཐུན་པ་ཇི་ལྟར་ལགས་ཞེས་ཞུས་པས།

ང་སྤྲུལ་པའི་ཐུགས་རྗེ་ཆེན་པོ་ཡིན། མི་ཤེས། རྒྱུའི་ཐུགས་རྗེ་ཆེན་པོ་ལོངས་སྤྱོད་རྫོགས་པའི་སྐུ་པོ་ཏ་ལ་ན་བཞུགས ༑ ཁྱོད་དེར་རྒྱུགས་ཟེར། དེ་ནས་ཡང་དགེ་བསྙེན་གྱིས་སྔར་གྱི་ལམ་དེ་ཉིད་ནས་སྔ་མ་ལྟར་ཕྱིན་ནས། པོ་ཏ་ལའི་ ¡Ã འདབ་ཏུ་ ( ¡¶ ལུ ¡· འདབས་སུ་ ) སྒྲོལ་མ་དང་མཇལ། ཕྱག་དང་མཆོད་པ་བྱས། ཁྱོད་ཡང་འོངས་བ་ཅི་ལ་འོངས་གསུངས། སྔར་གྱི་ལོ་རྒྱུས་རྒྱས་པར་བརྗོད་པས་ཁོང་གིས་མི་མཁྱེན་པ་ཅིག་ག་ལ་འོང༌། ཁྱོད་ཀྱི་སྒྲིབ་པ་དག་པར་བྱ་བའི་ཕྱིར་པོ་ཏ་ལར་ལན་གསུམ་འོང་དུ་བཅུག་པ་ཡིན ༑ ད་ཁྱོད་ཀྱི་སྒྲིབ་པ་ཐམས་ཅད་སངས་ཀྱིས་དག་གི་གསུངས། དེ་བཞིན་དུ་ཀུན་ཏུ་བཟང་པོ་དང། ཁྲོ་གཉེར་ཅན་དང༌། འཕགས་པ་དང་མཇལ་བ་ལ་ཡང་དེ་དང་འདྲའོ། །དེ་ནས་འཕགས་པའི་ཞལ་ནས་ཉི་ཁྲི་ལེའུ་བརྒྱད་མ་འདི་དང༌། མངོན་རྟོགས་རྒྱན་མཐུན་པ་ཡིན་གྱི་གསུངས་ནས་དེའི་པོ་ཏི་བསྐུར། དེ་ནས་ཡང་སྔར་གྱི་ལམ་ནས་འོངས་ཏེ། ཁར་ས་པཱ་ཎིར་ཕྱིན་ནས་འཕགས་པ་དང་མཇལ་བས་སྔ་མ་ཁོ་ན་སྐད་གསུང་ངོ༌། །དེ་ནས་དགེ་བསྙེན་དེ་པོ་ཏ་ལ་ཉིད་དུ་གཤེགས་པ་ཡིན་གསུངས་སོ། །དེ་ནས་རྒྱ་གར་ནུབ་ཕྱོགས་ཀྱི་པཎྜི་ཏ་ཨ་བྷྱ་ཀ་ར་བྱ་བ་དེར་བྱོན་ཏེ་འཕགས་པ་ལ་བསྙེན་བཀུར་མཛད་ཅིང་བཞུགས་པ་ལ། ནུབ་གཅིག་གི་རྨི་ལམ་ན་ནམ་མཁའ་ནས་སྒོ་མཐའ་ཡས་པའི་གསུངས་ ( ¡¶ ལུ ¡· གཟུངས་ ) སཾ་སྐྲྀ་ཏའི་སྐད་དུ་ལན་གསུམ་འདོན་པ་ཐོས། གཉིད་སད་ཙ་ན་བློ་ལ་ཟིན་ནས་འདུག འདི་འཕགས་པའི་བྱིན་རླབས་ཡིན་སྙམ་སྟེ། དེ་ཁོ་ན་ཡི་དམ་དུ་བྱས་པས། དེ་ཡང་གྲུབ་པ་ཐོབ་ནས་པོ་ཏ་ལར་གཤེགས་པ་ཡིན་གསུངས། དེ་ནས་ཡང་ཕྱིས་པཎྜི་ཏ་ས་སྟོན་ཞེས་བྱ་བ་ཞིག འཕགས་པ་ལ་བསྙེན་བཀུར་བྱེད་ཅིང་བཞུགས་པས། དང་པོར་རྨི་ལམ་དུ་ཆོས་བསྟན། ཕྱིས་དངོས་སུ་བསྟན། དེའི་སློབ་མ་པཎྜི་ཏ་དོན་ཡོད་རྡོ་རྗེའོ། །དེའི་སློབ་མ་བླ་མ་བ་རི་ལོ་ཙཱ་བའོ།། །།༄༅། དོན་ཞགས་ཀྱི་ས་བཅད་བཞུགས།། ༄༅། །ཨ་མོ་གྷ་པཱ་ཤ་ནཱ་མ། རྒྱུད་འདི་ལ་དོན་ལྔ་སྟེ།

སྡུད་པ་པོའི་ཚིག་གིས་མཚམས་སྦྱར་བ་དང༌། རྒྱུད་འབྱུང་བའི་རྒྱུ་གླེང་གཞི་ཕུན་སུམ་ཚོགས་པ་དང་ ༑ རྐྱེན་གླེང་བསླང་བ་དང༌། འབྲས་བུ་རྒྱུད་ཀྱི་དོན་དང༌། རྒྱུད་བཤད་པ་ལ། འཁོར་རྣམས་རྗེས་སུ་ཡི་རང་བའོ། །གླེང་གཞི་ལ་གསུམ་སྟེ། སྟོན་པ་དང༌། གནས་དང༌། འཁོར་རོ། །འབྲས་བུ་རྒྱུད་ཀྱི་དོན་ལ་གསུམ་སྟེ། རྒྱུད་འདི་ལ་སྤྱོད་པའི་ཕན་ཡོན་བསྟན་ཅིང༌། ཆོ་ག་ཉམས་སུ་བླང་བའི་རིམ་པ་དང༌། དེའི་དུས་སུ་བཟླས་བརྗོད་བྱ་བའི་སྔགས་དང༌། སྔགས་དེ་ལས་དངོས་གྲུབ་སྒྲུབ་པའི་ཐབས་བསྟན་པའོ། །དང་པོ་ལ། དོན་བརྒྱད་དེ། རྒྱུད་འདི་ལ་སྤྱོད་པའི་ཕན་ཡོན་སྤྱྀར་བསྟན་པ་དང༌། ཚེས་བརྒྱད་ཀྱི་དུས་སུ་བྱ་བའི་ཆོ་ག་ཕན་ཡོན་དང་བཅས་པ་དང༌། དེའི་དུས་ཀྱི་བསམ་གཏན་ཕན་ཡོན་དང་བཅས་པ་དང༌། བསམ་པ་དམན་པའི་གང་ཟག་རྣམས་ལ་ཕན་ཡོན་འབྱུང་བ་འཐད་པ་དང་བཅས་པ་དང༌། ཚེས་བརྒྱད་ཀྱི་དུས་སུ་བྱ་བའི་ཆོ་ག་ཕན་ཡོན་དང་བཅས་པ་རྒྱས་པར་བཤད་པ་དང༌། དེའི་དུས་ཀྱི་ཁྱད་པར་སྡོམ་པ་དང༌། ཕན་ཡོན་དང་ལྡན་པའི་རྒྱུད་འདི་གཞན་ལ་ཇི་ལྟར་བསྟན་པ་དང༌། རྒྱུད་འདི་གདུལ་བྱ་གང་གི་ཆེད་དུ་སྤྱད་པའི་བསམ་པ་ཕུན་སུམ་ཚོགས་པའོ། །ཚེས་བརྒྱད་ཀྱི་དུས་སུ་བྱ་བའི་ཆོ་ག་ལ་གསུམ་སྟེ། རྟེན་གྱི་གང་ཟག་དང༌། དེའི་ཆོ་ག་ཉམས་སུ་བླང་བའི་རིམ་པ་དང༌། ཆོ་ག་དེའི་ཕན་ཡོན་ནོ ༑ ༑ ལྔ་པ་རྒྱས་པར་བཤད་པ་ལ་གསུམ་སྟེ། རྟེན་གྱི་གང་ཟག་དང༌། དེའི་ཆོ་ག་ཉམས་སུ་བླང་བའི་རིམ་པ་དང༌། དེའི་ཕན་ཡོན་ནོ། །དེ་ལ་གཉིས་ཏེ། མཐོང་བ་དང་མ་མཐོང་བའི་ཆོས་ཀྱི་ཕན་ཡོན་དང༌། འཆི་བའི་དུས་ལ་སོགས་པའི་ཕན་ཡོན་བརྒྱད་ཞར་ལ་འབྱུང་བ་དང་བཅས་པའོ། །དེའི་དུས་ ( ¡¶ ལུ ¡· རྗེས་ ) སུ་བཟླས་བརྗོད་བྱ་བའི་སྔགས་ ( ¡¶ ལུ ¡· + དང་བཅས་པ་ ) ལ་གསུམ་སྟེ། སྟོན་པས་གནང་བའི་སྐབས་ཕྱེ་བ་དང༌། མ་འོངས་པ་ལ་ཕན་པའི་ཕྱིར་གཟུངས་བཤད་པར་ཞལ་གྱིས་བཞེས་པ་དང༌། ཕྱག་འཚལ་སྔོན་དུ་འགྲོ་བའི་གཟུངས་བཤད་པ་དངོས་སོ།

།དེ་ལ་དང་པོ་དངོས་གྲུབ་སྒྲུབ་པའི་ཐབས་ལ་གཉིས་ཏེ། ལས་སྣ་ཚོགས་སྒྲུབ་པའི་ཐབས་དང༌། ཐུན་མོང་དང་མཆོག་གི་དངོས་གྲུབ་སྒྲུབ་པའི་ཐབས་སོ། །དེ་ལ་གཉིས་ཏེ། སྒྲུབ་པའི་སྤྱོད་པ་དང༌། དངོས་གྲུབ་ཀྱི་སྤྱོད་པའོ། །བཅོམ་ལྡན་འདས་དོན་ཡོད་ཞགས་པའི་བསྙུང་བར་གནས་པའི་ཆོ་ག་འདི་བྱེད་པར་འདོད་པས་སྲུང་བར་སྤྲོ་བ། ཤེས་རབ་ཆུང་བ། ཡི་གེ་མི་ཤེས་པ་རྣམས་ཀྱིས། འདིའི་གཟུངས་མི་ཐོན་ཀྱང་འདིའི་སྙིང་པོ་བཟླས་པས་ཆོ་ག་བྱིན་རླབས་མཉམ་པར་འབྱུང་གསུངས། མཆོད་པ་བཟང་སྤྱོད་ནས་འབྱུང་བ་དེ་བྱས་པས་ཆོག གསོ་སྦྱོང་བླང་བ་དང་ཚུལ་ཁྲིམས་སོར་ཆུད་དོད་ལྟུང་བཤགས་བཏོན་པས་ཆོག །དེ་ཡང་མེད་ན་སྐྱབས་འགྲོ་བྱས་པས་ཆོག དང་པོ་གཅིག་བླ་མ་ལས་བླང༌། དེ་ནས་ནམ་བསྲུང་ཀྱང་འདྲ། དེ་ལ་ཤོར་བ་མེད། ཁ་ཅིག་གི་ལུགས་ཀྱིས་མཆིལ་མ་མི་བོར་བ་ཡོད་དེ། དེ་མི་འགྲུབ་པས་གང་དགའ་དགར་བྱ་གསུངས་སོ། །བི་ཀྲ་མ་ལ་ཤཱི་ལར་དགེ་སློང་ཞིག་ཤི་ནས་རོ་འབྱིན་པའི་དུས་སུ་རོ་ལངས་ཞུགས་པ་ལས་དགེ་འདུན་རྣམས་གསོད་དུ་བྱུང་བས། གནས་བརྟན་གྱིས་ལྕགས་ཀྱི་ལྡེ་ཀྱོག་བརྒྱབ་པས་རོ་ལངས་ཤི ལྕགས་སུ་གཏོར་མ་མི་བྱེད་པའི་རྒྱུ་མཚན་ནོ།། །།༄༅། །ལྷ་ལྔའི་བསྟོད་པ་བཞུགས། ། ༄༅། །སེམས་ཅན་སྡུག་བསྔལ་མེ་ཚོགས་ཀྱིས་གདུངས་ལ། །ཐུགས་རྗེའི་ཆུ་རྒྱུན་བསིལ་བས་ཞི་མཛད་ཅིང༌། །རང་བཞིན་བདེ་ལྡན་གནས་སུ་འདྲེན་མཛད་པའི། །མགོན་པོ་སྤྱན་རས་གཟིགས་ལ་ཕྱགས་འཚལ་ལོ། །ཐུགས་རྗེ་ཆེན་པོའི་ཞགས་པས་འགྲོ་ཀུན་གྱི། །གནོད་པ་ངེས་བསལ་བདེ་ལ་འགོད་མཛད་ཅིང༌།། སྣ་ཚོགས་སྤྲུལ་པས་འགྲོ་བའི་དོན་མཛད་པ། །དོན་ཡོད་ཞགས་པར་གྲགས་ལ་ཕྱག་འཚལ་ལོ། །མ་ཆགས་པདྨ་རིགས་ཀྱི་རྣམ་པ་ཅན། །ཀླུ་རྒྱལ་ཚུལ་གྱིས་གདུག་པ་འདུལ་མཛད་པ། །དབང་ཆེ་བསྐལ་པའི་མེ་ལྟར་གཟི་བརྗིད་འབར། ཁྲོ་རྒྱལ་རྟ་མགྲིན་དེ་ལ་ཕྱག་འཚལ་ལོ། །ཆོས་དབྱིངས་སྤྲོས་བྲལ་རོ་གཅིག་མངོན་གྱུར་ཚུལ། །རལ་པ་གཅིག་འཕྱང་ལྷ་མོའི་སྐུར་སྟོན་ཅིང༌།

།བགེགས་ཚོགས་འདུལ་ཕྱིར་ཁྲོ་མོའི་ཆ་ལུགས་འཆང༌། །རལ་པ་གཅིག་མ་དེ་ལ་ཕྱག་འཚལ་ལོ། ། དུས་གསུམ་རྒྱལ་བའི་ཡོན་ཏན་གཞིར་གྱུར་ཅིང༌། །སྐལ་ལྡན་རྗེས་མཐུན་ ( ¡¶ ལུ ¡· འཛིན་ ) གཞན་དོན་སྒྲུབ་མཛད་མ། །བཀའ་བཞིན་ཉན་པར་བྱེད་པའི་ལྷ་མོ་སྟེ། ། ལྷ་མོ་ཁྲོ་གཉེར་ཅན་ལ་ཕྱག་འཚལ་བསྟོད། །ལྷ་ལྔའི་བསྟོད་པ་རྫོགས་སོ།། །། ༄༅། །དོན་ཞགས་རྒྱུད་ཆུང་གི་ཊཱི་ཀ་བཞུགས། ། ༄༅། །བླ་མ་དང་མགོན་པོ་ཐུགས་རྗེ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །གང་གི་ཐུགས་རྗེས་འགྲོ་བ་ཡི། །དོན་རྣམས་མཛད་པ་དེ་བཏུད་ནས། །དོན་ཡོད་རྒྱལ་པོའི་རྣམ་འགྲེལ་བ། །བླ་མའི་གསུང་བཞིན་རྣམ་པར་དབྱེ། །རྒྱལ་བའི་བཀའ་དོན་གཏིང་དཔག་དཀའ་བ་ཡི། །དོན་ནི་མ་ལུས་སུ་ཡིས་བསྟན་པར་ནུས། །དེ་ལ་གུས་པའི་ཡིད་ཀྱི་གླེང་ལས་བྱུང༌། །བཤད་སྦྱར་འདི་ནི་རིན་ཆེན་ཕྲེང་བ་ཡིན། །དོན་ཡོད་ཞགས་པའི་རྟོག་པ་བསྡུས་པ་ལས། ། ཐོག་མར་འདི་སྐད་ཅེས་པ་ལ་སོགས་པའི་གླེང་གཞི་ནི། དོན་གཉིས་སུརྟོགས་པར་བྱའོ། །གཉིས་པ་གང་ཞེ་ན། དོན་དང༌། ཚིག་གི་གླེང་གཞིའོ། །དོན་ནི་ཆོས་སྟོན་པའི་རྒྱུ་ཕུན་སུམ་ཚོགས་པ་ལ་ལྔ་སྟེ། ཐོག་མར་བསྟན་པར་བྱ་བའི་ཆོས་ཕུན་སུམ་ཚོགས་པ་སྟོན་པས་ཐུགས་སུ་ཆུད་པ་དང༌། གང་ཚེ་དུས་དང༌། གང་གིས་སྟོན་པ། གང་དུ་སྟོན་བྱེད་གནས། གང་ལ་བསྟན་བྱའི་འཁོར་རྣམས་ཏེ། དེ་གང་ ( ¡¶ ལུ ¡· + རྒྱུད་ ) མ་ཚང་ན་ཆོས་སྟོན་པའི་སྒྲ་མི་འབྱུང་བའོ། །སྒྲའི་གླེང་གཞི་ནི་དཱ་ན་ཏེ་ངེས་པར་སྦྱིན་པར་བྱེད་དོ། །དེའང་མ་འོངས་པ་རྣམས་ལ་གནས་འདིར། དུས་འདིའི་ཚེ། སྟོན་པ་འདིས། འཁོར་འདི་རྣམས་ལ། ཆོས་འདི་བསྟན་ནོ་ཞེས་ངེས་པའི་ཕྱིར། སྡུད་པ་པོས་ཚིག་གསུམ་གྱིས་གླེང་བསླང་བའོ། །གལ་ཏེ་སྡུད་བྱེད་ཀྱི་བཀའ་མ་ཡིན་པ་འདིར་འཇུག་པ་ཅི་ཞེ་ན། འདི་ནི་སྡུད་བྱེད་ཁོ་ནའི་མ་ཡིན་ཏེ། ཆོས་བསྡུ་བ་ལས། དགེ་སློང་དག་ངའི་ཆོས་རྣམས་སྡུད་པར་བྱེད་པ་དེའི་ཚེ། ཐོག་མར་འདི་སྐད་བདག་གིས་ཐོས་པ་ཞེས་པ་ལ་སོགས་པ་ཚིག་གསུམ་གྱིས་གླེང་སློང་ཤིག་ཅེས་མ་འོངས་བའི་སྐྱེ་བོ་ལ་ངེས་པ་བསྐྱེད་པའི་ཕྱིར།

རྗེས་སུ་གནང་བ་ཡིན་པས་ཉེས་པ་མེད་དོ། །དེ་ཡང་འདི་སྐད་ཅེས་མང་ཉུང་གི་སྒྲོ་སྐུར་དང་བྲལ་བའོ། ། བདག་གིས་ནི་སྡུད་བྱེད་བདག་ཉིད་ཀྱི་ཡིན་གྱི། གཞན་དང་གཞན་ལས་བརྒྱུད་པ་མ་ཡིན་ནོ། །ཐོས་པ་ཞེས་པ་རྣ་བས་ཡིན་གྱི་རང་གིས་རྟོགས་པ་མ་ཡིན་པའོ། ། དེ་ལྟར་ཚིག་གསུམ་གྱིས་གླེང་བསླངས་ནས། ད་ནི་གང་གི གང་ལས། གང་དུ། གང་དང༌། ཐབས་ཅིག་ཏུ་ཐོས་པས། དེ་རྟོགས་པའི་ཕྱིར་དུས་གཅིག་ན་ཞེས་སྨོས་སོ ༑ ༑ དུས་ཞེས་པའང་སྟོན་པ་སྤྱོད་ལམ་གྱི་དུས་དང༌། སྙོམས་པར་འཇུག་པ། ནང་དུ་ཡང་དག་འཇོག་པ། ཆོས་སྟོན་པ་སྟེ་བཞི་ལས་གསུང་གི་ཕྲིན་ལས་ཆོས་སྟོན་པའི་དུས་ནའོ། །གཅིག་ན་ཞེས་པ། འདི་ལྟ་བུའི་མདོ་སྡེ་རིན་པོ་ཆེ། ལན་གྲངས་མང་བར་ཐོས་པ་མ་ཡིན་པས་རྙེད་དཀའ་འམ། ལན་གྲངས་མང་པོ་ ( ¡¶ ལུ ¡· + ཐོས་པ་མ་ཡིན་ ) དུས་ཡུན་རིང་པོར་མ་ཡིན་ཏེ། སྐད་ཅིག་ལ་འདི་རྟོགས་པར་འགྱུར་བས། རྣམ་པར་ཐར་པའི་སྒོ་བསམ་གྱིས་མི་ཁྱབ་པ་ལ་མངའ་བརྙེས་པར་ཡང་སྟོན། བཅོམ་ལྡན་འདས་ཞེས་པ་དབང་ཕྱུག་ལ་སོགས་པའི་ཡོན་ཏན་དྲུག་ལྡན་དང་ཉོན་མོངས་པ་ལ་སོགས་པའི་བདུད་བཅོམ་པ་སྟེ། ཉོན་མོངས་ལས་དང་དེ་བཞིན་སྐྱེ། །ཉོན་མོངས་ཤེས་བྱའི་སྒྲིབ་དེ་བཞིན། །གང་ལ་མི་མཐུན་ཕྱོགས་ཆོས་བཅོམ། །དེས་འདིར་བཅོམ་ལྡན་འདས་སུ་བརྗོད། །དབང་ཕྱུག་དང་ནི་གཟུགས་བཟང་དང༌། །དཔལ་དང་གྲགས་དང་ཡེ་ཤེས་དང༌། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་སོ། །དེ་ལྟ་བུ་སྟོན་པ་ཐུབ་པ་བཞུགས་པ་ལས་ཐོས། ཞེས་རྟོགས་པར་བྱ་བའི་ཕྱིར། འཕགས་པ་སྤྱན་རས་གཟིགས་དབང་ཕྱུག་གི་གནས་ཞེས་སྨོས་སོ། །དེ་གང་ཡིན་སྙམ་པ་ལ ༑ པོ་ཏ་ལ་ཀའི་རིའི་རྩེ་མོའོ། །དེ་ནི་ལྷོ་ཕྱོགས་འཛམ་བུའི་གླིང་ལས་འདས་པ་སྟེ ༑ རྒྱ་མཚོ་ཆེན་པོའི་གླིང་ཕྲན་ཏེ། རིའི་བྱེ་བྲག་གྲུ་འཛིན་ཞེས་བྱ་བ་ཡིན་ཏེ། དེའི་རྩེ་མོ་གསེར་གྱི་རང་བཞིན་ལས་གྲུབ་པ་ན་བཞུགས་པའོ། །རི་དེའི་ཡོན་ཏན་གྱི་ཁྱད་པར་བསྟན་པའི་ཕྱིར་ས་མ་ལ་དང་ཞེས་སོགས་སོ།

།གྲོགས་ནི་དགེ་སློང་ཞེས་སོགས་སྨོས་ཏེ། དེ་ནི་བསྙེན་པར་རྫོགས་པ་རྣམས་སོ། །དགེ་འདུན་ནི་སངས་རྒྱས་དང༌། ཆོས་དང༌། དགེ་འདུན་དབྱེ་བར་མི་ནུས་པ་སྟེ། སངས་རྒྱས་ཆོས་དང་དགེ་འདུན་རྣམས། །བདུད་རྣམས་བྱེ་བ་བརྒྱ་ཡིས་ཀྱང༌། ། ¡Ã གང་ཕྱིར་དབྱེ་བར་མི་ནུས་པ། ། ( ¡¶ ཞ ¡· - གང་ཕྱིར་་་་་་་ནུས་པ། ། ) དེ་ཕྱིར་དགེ་འདུན་ཞེས་སུ་བརྗོད ༑ ༑ ཆེན་པོའི་ཡོན་ཏན་ཕུན་སུམ་ཚོགས་པ་དང་ལྡན་པའོ། །སྟོང་ཕྲག་བཅོ་བརྒྱད་ནི་གྲངས་ཤེས་ཕྱིར་རོ། །བྱང་ཆུབ་སེམས་དཔའ་ནི་སངས་རྒྱས་ཀྱི་གོ་འཕང་ལ་སེམས་པའོ། །བྱེ་བ་ཁྲག་ཁྲིག་བརྒྱ་སྟོང་མང་པོ་ནི་འཇིག་རྟེན་ལས་འདས་པའི་འཁོར་རོ། །གཞན་འཇིག་རྟེན་པའི་འཁོར་ནི་གནས་གཙང་མའི་ཞེས་པ་དང༌། དབང་ཕྱུག་ཅེས་པ་གླིང་བཞི་པ་ལ་དབང་བ་ཡིན་ནོ། །དབང་ཕྱུག་ཆེན་པོ་ནི་གླིང་བཞི་པ་བརྒྱད་ལ་དབང་བ་ཡིན་ནོ། །ཚངས་རིས་ཀྱི་ལྷའི་བུ་རྣམས་གཙོ་བོར་བྱས་ཏེ་དེ་རྣམས་ཀྱི་གཙོར་བྱས་པའི་ལྷ་དང་མིའི་འཁོར་དཔག་ཏུ་མེད་པ་དང་ཐབས་ཅིག་ཏུ་ཆོས་སྟོན་ཅིང་བཞུགས་པ་ལས་ཐོས་པའོ། །དེ་ནས་ཞེས་བྱ་བ་ལ་སོགས་པ་རྣམས་ཀྱིས་གླེང་བསླང་བ་ཡིན་ལ། འདི་ནི་ཐོག་མར་མདོ་སྡེའི་རྒྱལ་པོ་འདི་གསུངས་པའི་དུས་ཀྱིའོ། །གལ་ཏེ་གླེང་བསླང་བའི་འདི་སྐད་ལ་སོགས་པ་ ( ¡¶ ལུ ¡· + ཉིད་ ) མ་ཡིན་ནམ། ཞེ་ན། བདེན་མོད་ཀྱི་དེ་ཡིས་སྡུད་བྱེད་ཀྱི་ཆོས་བསྡུ་བར་ ¡Ã བྱ་བའི་ ( ¡¶ ལུ ¡· བྱེད་པའི་ ) དུས་ཀྱི་གླེང་བསླང་བ་ཡིན་ལ། དེ་ནས་ཞེས་བྱ་བ་ཆོས་ཀྱི་སྒྲ་འབྱུང་བའི་རྒྱུ་ཕུན་སུན་ཚོགས་པ་ལྔ་མ་ཚང་བ་མེད་པར་ཚོགས་པ་དེ་ནས་སོ། །བྱང་ཆུབ་ནི་མྱ་ངན་ལས་འདས་པ་དེ་ལ་སེམས་པས་སེམས་དཔའོ། ། དེ་ཙམ་ཞིག་ཉན་ཐོས་ལའང་ཡོད་པ་སྙམ་ན། དེ་བསལ་བའི་ཕྱིར་སེམས་དཔའ་ཆེན་པོ་ཞེས་སྨོས་ཏེ། གཞན་གྱི་དོན་ཕུན་སུམ་ཚོགས་པའོ། །འཕགས་པ་ནི་མི་དགེ་བའི་ཆོས་ལས་རིང་དུ་གྱུར་པའོ། །སྤྱན་རས་གཟིགས་དབང་ཕྱུག་ནི། ཤེས་རབ་ཀྱིས་ཆོས་ཀྱི་དོན་ཐུགས་སུ་ཆུད་དེ།

སྙིང་རྗེས་སེམས་ཅན་ལ་གཟིགས་པ་པོ་སྟེ ༑ བསྐལ་པ་གྲངས་མེད་པའི་ཡང་ཕ་རོལ་ཏུ། འོད་ཟེར་ཀུན་ཏུ་འཕགས་པའི་དཔལ་བརྩེགས་ཀྱི་རྒྱལ་པོ་བྱ་བར་སངས་རྒྱས་ཀྱང་སེམས་ཅན་གྱི་དོན་དུ་ས་བཅུའི་བྱང་ཆུབ་སེམས་དཔའི་ཆ་ལུགས་བཟུང་བའོ། །སྟན་ལས་ལངས་ཏེ་ནི། བདག་གི་ཆོས་འདི་ལྟ་བུ་ཐོས་པ་མ་འོངས་པའི་སྐྱེ་བོ་རྣམས་ལ་ཕན་པར་དགོངས་ཏེ ༑ སངས་རྒྱས་ཀྱི་མཐུས་དེ་བཤད་པར་འདོད་ནས་བསྟན་ལས་ལངས་ཏེ་ཞེས་པའི་བར་རོ། །དེ་བཤད་པ་ནི། དོན་ཡོད་པའི་ཞགས་པའི་སྙིང་པོ་ཞེས་བྱ་བ་བདག་ལ་ཡོད་དེ་ཞེས་སོ། །དེ་ལྟ་བུའི་ཆོས་དེ། གང་གི་གང་དུ། གང་ལས། གང་དང་ཐབས་ཅིག་ཏུ་ཐོས། དེ་ལ་ཕན་ཡོན་ཅི་ཡོད་ཅེས་རྟོགས་པའི་ཕྱིར། གང་བསྐལ་པ་བཟང་པོ་འདིའི་གོང་རོལ་གྱི་ཡང༌། སྔོན་བསྐལ་པ་དགུ་བཅུ་རྩ་གཅིག་འདས་པའི་ཕ་རོལ་ནའོ། །གནས་ནི་འཇིག་རྟེན་རྣམ་པར་གཟིགས་པ་ཞེས་པའོ།། སྟོན་པ་དེ་བཞིན་གཤེགས་པ་ནི་དེ་བཞིན་ཉིད་དུ་གཤེགས་པའམ། དེ་བཞིན་ཉིད་ལས་གཤེགས་པས་སོ། །དགྲ་བཅོམ་པ་ནི། རང་རིག་པའི་ཡེ་ཤེས་ཀྱིས་མ་རིག་པ་སྒོ་ངའི་སྦུབས་བཅོམ་པ་འཇིག་ཚོགས་ལ་ལྟ་བའི་རི་བོའི་རྩེ་མོ་ཡེ་ཤེས་ཀྱི་རྡོ་རྗེས་བཅོམ་པའོ། །ཡང་དག་པར་རྫོགས་པའི་སངས་རྒྱས་ནི་བདག་དང་གཞན་གྱི་དོན་མ་ལུས་པ་ཡོངས་སུ་རྫོགས་པ། འཇིག་རྟེན་དབང་ཕྱུག་རྒྱལ་པོ་ལ་བདག་གིས་བླངས་པའོ། །གྲོགས་ནི་དབང་ཕྱུག་དང་ཞེས་བྱ་བ་ལ་སོགས་པའོ། །དེ་ལས་བདག་གིས་རྣམ་པ་ཇི་ལྟ་བུ་ཞིག་ཐོས་ཞེས་སྟོན་པ་བླ་ན་མེད་པ་ཞེས་བྱ་བ་ལ་སོགས་པ་སྟེ། བདག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་ཡོད་པའི་ཡེ་ཤེས་ཀྱི་གཙོ་བོའི་ཏིང་ངེ་འཛིན་བསླུ་བ་མེད་ཅིང་ཕྱིན་ཅི་མ་ལོག་པ། མ་རྨོངས་པའི་ཡེ་ཤེས་ཞེས་བྱ་བའི་དོན་ཏོ། །བཅུ་པ་བརྒྱད་

( ¡¶ ཞ ¡·¡¶ ལུ ¡· བརྒྱ་ ) སྟོང་ནི་འབུམ་ཕྲག་བཅུའོ། །དེ་ལྟ་ ¡Ã དུ་ཐོས་ཞེས་ ( ¡¶ ལུ ¡· བུ་ཐོབ་ཅེས་ ) པའོ། །དེ་ལྟ་ཁྱེད་ཀྱིས་ཐོས་ཀྱང༌། མ་འོངས་པ་ལ་ཕན་ཡོན་ཅི་ཡོད་སྙམ་ན། གཞན་ཡང་ཞེས་སོགས་སྨོས་ཏེ། དོན་ནི་གོང་དུ་དོན་ཡོད་ཞགས་པའི་སྙིང་པོ་ཀློག་པ་ལ་སོགས་པ་གང་བྱེད་ཀྱང་རུང་སྟེ། དེ་ལ་དབང་ཕྱུག་ཆེན་པོ་ལ་སོགས་པའི་ལྷ་མཐུ་བོ་ཆེ་རྣམས་ཀྱིས་སྲུང་ཞེས་པའི་དོན་ཏོ། །དེ་ནི་སྤྱོད་པར་བྱེད་པ་པོ་དེ་ལའོ། །གཞན་ཡང་དེ་སྤྱོད་པའི་ས་ཕྱོགས་དེའང་ཀུན་གྱིས་བཀུར་བའི་འོས་སུ་འགྱུར། ཞེས་སྟོན་པ་ནི་གང་འདིར་ཞེས་སོགས་ཏེ། གཞན་ཡང་དོན་ཡོད་ཞགས་པའི་སྙིང་པོ་ཐོས་པ་དེ་དག་ནི། སངས་རྒྱ་བྱེ་བ་ཁྲག་ཁྲིག་བརྒྱ་སྟོང་ལ་དགེ་བའི་རྩ་བ་བསྐྱེད་པར་འགྱུར་རོ། །ཞེས་བྱའོ། །དཔེ་ཁ་ཅིག་ལ་དོན་ཡོད་ཞགས་པའི་སྙིང་པོ་ཐོས་པའི་སེམས་ཅན་དེ་དག་ནི་སངས་རྒྱས་དཔག་ཏུ་མེད་པ་ལ་དགེ་བའི་རྩ་བ་བསྐྲུན་པ་ཡིན་ནོ། ། ཞེས་ འབྱུང་ངོ༌། །དེ་སྐད་སྟོན་པ་ནི། བཅོམ་ལྡན་འདས་བྱང་ཆུབ་སེམས་དཔའ་གང་འདི་ཞེས་པ་དང༌། བདག་གིས་དོན་ཡོད་ཞགས་པའི་སྙིང་པོ་ཐོས་པས ༑ སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་དགེ་བའི་རྩ་བ་བསྐྱེད་པར་འགྱུར་རོ། །ཞེས་སྦྲེལ་ལོ། །དེ་ལྟར་བརྟེན་པ་ཙམ་ལ་ཡང་ཕན་ཡོན་དེ་ལྟ་བུ་འབྱུང་ན། ཆོ་ག་ཅི་ལྟ་བུས་འདི་ཉམས་སུ་བླང་ན་ཕན་ཡོན་ ( ¡¶ ལུ ¡· + འབྱུང་བ་ ) རྟོགས་ཕྱིར ༑ གང་ཁ་ཅིག་ཅེས་སོགས་ལ། དེའང་འདིར་མངོན་རྟོགས་བསྡུས་ཏེ་བརྗོད་ན ༑ འདི་ལྟར་ཁ་ཅིག་ཅེས་པ་ནས་སྨོད་པ་པོ་ཞེས་པ་ནི། སྡིག་པ་ཅན་གྱི་གང་ཟག་གོ །སྔར་ཉིད་ན་ཞེས་པ་ནས་མོས་པ་རྣམས་ཞེས་པའི་བར་ནི། དག་པའི་གང་ཟག་སྟེ། གཉིས་པ་ནི། དད་པ་དང་ལྡན་པའི་གང་ཟག་གོ །དེ་གལ་ཏེ་ཞེས་པ་ནས། ཁ་ཅིག་ཅེས་པའི་བར་ནི། ཐུན་མོང་དུ་གང་ཟག་སྤྱྀར་བསྟན་པ་སྟེ་གང་ཟག་གོ །དེ་ཉམས་སུ་བླང་བའི་ཆོ་ག་ནི། གལ་ཏེ་འགྱོད་པ་ཞེས་པ་ནས། དེ་བཟླས་ན་ཞེས་པའི་བར་གྱི་རྗེས་ལ་མཆོད་པར་བྱེད་ཅེས་པ་ནས།

སངས་རྒྱས་རྗེས་སུ་དྲན་པར་བྱའོ། །ཞེས་པའི་བར་དང༌། ཇི་སྙེད་ཅེས་པ་ནས་བྱའོ་ཞེས་པའི་བར་དང༌། དོན་ཡོད་ཞགས་པའི་སྙིང་པོ་ཞེས་པའི་བར་གྱིས་བསྟན་ཏོ། །དེ་ལྟར་ཉམས་སུ་བླངས་པ་ལས་བྱུང་བའི་ཕན་ཡོན་ལ་གཉིས། དད་ལྡན་ལ་དང༌། དད་མེད་ལ་འབྱུང་བའི་འཐད་པ་དང་བཅས་པའོ། །དང་པོ་ལ་གཉིས། སྤང་བྱ་སྤང་བ་དང་ ༑ ཐོབ་བྱ་ཐོབ་པའོ། །དང་པོ་ནི། སྡིག་པ་ཡོངས་སུ་དག་པ་སྟེ་དེའི་སྐྱེ་བ་ཞེས་བྱ་བ་ནས་ཟད་པར་འགྱུར་རོ། །ཞེས་པའི་སྡིག་པ་དག་རྟགས་དང༌། ཤིན་ཏུ་ཡོངས་སུ་བྱང་བར་འགྱུར་རོ་ཞེས་པ་དང༌། ཁྱོད་ཀྱི་ཞེས་པ་ནས་བཤགས་པར་འགྱུར་རོ། །ཞེས་པའི་བར་གྱིས་བསྟན་ཏོ། །གཉིས་པ་ནི། དེ་དག་ལ་ཞེས་པ་ནས་འགྱུར་རོ་ཞེས་པ་དང༌། གང་དང་གང་དུ་ཞེས་པ་ནས་བྱེད་དེ་ཞེས་པའི་བར་དང་ ༑ བཅོམ་ལྡན་འདས་ཞེས་པ་ནས་མི་འབྲལ་བར་འགྱུར་རོ། །ཞེས་པས་བསྟན་ཏོ། །དེ་ལྟར་ཕན་ཡོན་དང་ལྡན་པས་སེམས་ཅན་ཐམས་ཅད་ལ་བསྟན་ཏེ། དེའང་སྤྱྀར་བསྟན་པའི་ཕན་ཡོན་འཐད་བཅས་དང༌། དད་མེད་ལའང་བསྟན་པ་འཐད་བཅས་སོ། །དང་པོ་ནི། དོན་ཡོད་ཞགས་པ་ཞེས་པ་ནས་བརྩམས་ཏེ་ཐོབ་པར་འགྱུར་ཞེས་པའི་བར་རོ། །གཉིས་པ་ནི། ཉན་པའི་འཕགས་པ་ཞེས་པ་ནས་བསྒྲགས་པར་རིགས་པར་བྱའོ། །ཞེས་པའི་བར་རོ། །གལ་ཏེ་དད་ལྡན་ལ་འབྱུང་ཡང་ ༑ དད་མེད་ལ་མི་འབྱུང་ངོ་སྙམ་ན། དེ་སྤང་ཕྱིར་བཅོམ་ལྡན་འདས་ཞེས་པ་ནས་དགེ་བའི་རྩ་བར་འགྱུར་རོ། །ཞེས་པའི་བར་གྱིས་ཕན་ཡོན་མཉམ་པོར་འབྱུང་བ་དཔེ་དང་བཅས་ཏེ་བསྟན་ཏོ། །མངོན་རྟོགས་ཀྱི་ཚུལ་གྱིས་བསྡུས་པའི་དོན་བསྟན་པའོ། ཁ་ཅིག་སྡིག་པའི་སྐྱོན་བྱེད་པ་ནི་སྦྱོར་བ་བྱེད་པའོ། །སྡིག་པའི་ཆོས་ནི་མི་དགེ་བ་བཅུའི་ལས་ལམ་མོ། །འཕགས་པ་ལ་སྐུར་བ་འདེབས་པ་ནི་འཇིག་རྟེན་ན་དགྲ་བཅོམ་པ་མེད་དེ་ཞེས་བྱ་བ་ལ་སོགས་པའམ། །དགྲ་བཅོམ་པ་མ་ཐོབ་ཡང་དེ་ལ་འདོད་ཆགས་དང་བྲལ་བ་མ་ཡིན་ཏེ། ཚུལ་ཁྲིམས་འཆལ་བའོ་ཞེས་ཟེར་བའོ། །དམ་པའི་ཆོས་ལ་སྨོད་པ་ནི། འདིའི་རྫུན་གྱི་ཚིག་ཟེར་བ་རྣམས་སོ

༑ ༑ མནར་མེད་པ་ལ་གཞོལ་བ་ནི་ངེས་པར་མནར་མེད་པར་འགྱུར་བའོ། །དེ་ལྟར་ཐམས་ཅད་ལ་སྨོད་པ་ནི་གང་ཟག་གོ །དེ་ལྟ་བུ་དེ་སྔར་བྱས་པ་ལ་འགྱོད་ཅིང་ ༑ སླན་ཆད་གཅོད་པར་འདོད་པ་དེ་སྨྱུང་བར་གནས་པ་ཞིག་གིས་དེ་བཟླས་ན་དག་པར་འགྱུར་གྱིས། སླན་ཆད་མི་གཅོད་ཅིང་སྔར་གྱི་ལ་འགྱོད་པ་མེད་ན་དེ་ལྟ་མ་ཡིན་ནོ། །སླན་ཆད་གཅོད་ཅིང་སྡོམ་པར་འགྱུར་བས་སྨྱུང་བར་གནས་པར་བྱས་ཏེ་བཟླས་ན། སྡིག་པ་དག་པའི་རྟགས། ཚེས་བརྒྱད་ཀྱི་ཉིན་པར་དངོས་གཞིའི་ནུབ་མོ་འབྱུང་བ་ནི། ཕྱིར་འདོན་པར་འགྱུར་བ་ལ་སོགས་པ་ཡིན་པ་སྟེ། ཕྱིར་བཟློག་པར་འགྱུར་བ་ན་སྐྱུགས་པ་སྟེ། མདོར་ན་དེའི་དུཿཁའི་རྣམ་གྲངས་མང་པོའམ་གང་ཡང་རུང་བ་ཞིག་འབྱུང་བར་འགྱུར་ཏེ། མདོར་བསྡུ་ན་ཞེས་པ་ལ་སོགས་པ་གསུངས་པ་ཡིན་ནོ། །གལ་ཏེ་སྡིག་པའི་ལས་ཀྱི་རྣམ་པར་སྨིན་པ་དག་པའི་རྟགས་སུ་སྡུག་བསྔལ་ཅིའི་ཕྱིར་འབྱུང་བ་ཡིན་སྙམ་ན། སྡིག་པའི་ལས་ཀྱི་རྣམ་པར་སྨིན་པ་ནི། ཇི་སྲིད་སྒྲིབ་པའི་ས་བོན་གཏན་མ་སྤང་བར་འགྱུར་བ་དེ་སྲིད་དུ། མི་དགེ་བའི་ལས། དེ་དུས་ཡུན་རིང་བས་ཟད་པར་འགྱུར་བ་མ་ཡིན་ཏེ། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་སོ། །དེ་བས་ན་འདི་ཡང་འབྲས་བུ་གཏན་མི་འབྱིན་པ་མ་ཡིན་མོད་ཀྱི། འདིའི་རྣམ་སྨིན་སྡུག་བསྔལ་ཆེན་པོ་བསྐྱེད་པ་སྐྱེ་བ་འདི་ཉིད་ལ་ཆུང་ངུའི་ཡོངས་སུ་རྫོགས་པར་བྱས་པ་ཡིན་ནོ། །སྡིག་པ་དང་ལྡན་པ་ལ་དེ་ལྟར་སྡུག་བསྔལ་བསྐྱེད་པས་དག་པར་འགྱུར་མོད ༑ ཡོངས་སུ་དག་པ་ལ་འབྲས་བུ་མི་འབྱུང་ངོ༌། །ཞེས་དོགས་པ་བསལ་བའི་ཕྱིར་ཤིན་ཏུ་ཡང་ཡོངས་སུ་བྱང་བར་འགྱུར་རོ། །ཞེས་སྨོས་སོ། །གལ་ཏེ་དད་པ་དང་ལྡན་པ་ལ་དེ་ལྟར་འགྱུར་མོད། མི་ལྡན་པ་ལ་མི་འགྱུར་རོ་ཞེ་ན། ཇི་སྙེད་དུ་སྒྱུ་དང་གཡོས་ཀྱང་རུང་སྟེ་མཆོད་པ་རྣམས་ལ། ཕྱོགས་བཅུའི་སངས་རྒྱས་སྟོང་གི་ཞལ་སྟོན་པར་འགྱུར་རོ།

།སྡིག་པ་བཤགས་པར་འགྱུར་རོ་ཞེས་སྦྲེལ་ལོ། །དེ་ལྟར་ན་ཕན་ཡོན་དེ་ལྟ་བུའི་ཚུལ་གྱིས་སྤྱད་པར་བྱ་བ་ནི། ཉན་པར་བྱེད་པ་དང༌། ཞེས་པ་ལ་སོགས་པ་སྟེ། ཀུན་ཆུབ་པར་བྱེད་པ་ནི་ཡང་དང་ཡང་གོམས་པར་བྱེད་པའོ ༑ ༑ སྔགས་ཀྱི་ཚིགས་འདི་སེམས་པར་བྱེད་པ་དང༌། ཞེས་བྱ་བ་ནི། གཟུངས་ཀྱི་དོན་འདི་སེམས་པར་བྱེད་པའི་དུས་སོ། །དོར་བ་མེད་པ་ནི་དེའི་དུས་སུ་སྟོང་པ་ཉིད་ལ་ནན་ཏན་དུ་བྱེད་པའི་ཚེ། སྐུར་བ་མི་འདེབས་པའོ། །གཟུགས་མེད་པ་ནི་ངོ་བོ་འདི་ལྟ་བུ་གྲུབ་པ་ཡིན་ནོ་བ་མེད་པའོ། །རྣམ་པར་མི་རྟོག་པ་ནི་སྤྲོས་པའི་མཐའ་རྣམས་དང་བྲལ་བའོ། །ཡང་དག་པར་འབྱུང་བ་མེད་པ་ནི་སྤྲོས་པ་ཉིད་ཤིན་ཏུ་དག་པའོ། །ཡུན་རིང་དུ་འབྱུང་བ་མེད་པ་ནི་སྤྲོས་པ་ཉིད་དོ། །རྒྱུ་མེད་པ་ནི་ཅིར་ཡང་མ་གྲུབ་པ་ལ་རྒྱུས་བསྐྱེད་པ་མེད་པའོ། །གོས་པ་མེད་པ་ནི། རང་བཞིན་གྱི་དྲི་མ་དང་བྲལ་བའོ། །མཉམ་པའི་སེམས་ནི་སྟོང་པ་ཉིད་དོ། །གཡེང་བ་མེད་པ་ནི་རྟོག་ ¡Ã པ་མེད་ ( ¡¶ ཞ ¡· - པ་མེད་ ) པའོ། །ཕུང་པོ་ལྔ་དང་བྲལ་བ་ནི། ཕུང་པོ་ལྔར་མ་ཞེན་པའོ། །དེ་ལྟར་སྟོང་པ་ཉིད་མངོན་དུ་བྱས་ནས་སྤྱན་རས་གཟིགས་དབང་ཕྱུག་དྲན་པར་བྱའོ། །དོན་འདི་ཡིན་ཏེ། མདོ་སྡེའི་རྒྱལ་པོ་སྤྱོད་པའི་ཚེ་དོན་དམ་པར་སྤྲོས་པའི་མཐའ་ཐམས་ཅད་དང་བྲལ་བ། རང་བཞིན་གྱིས་འོད་གསལ་བ ༑ སྒྲོ་འདོགས་དང་སྐུར་མཐའ་བྲལ་བ། མངོན་དུ་བྱས་ཏེ་སྒྱུ་མ་ལྟ་བུའི་ཚུལ་གྱིས་འཕགས་པ་སྤྱན་རས་གཟིགས་ཡིད་ལ་བྱ་ཞིང༌། མདོ་འདི་བཟླ་བར་བྱ་ཞེས་པའི་དོན་ཏོ། །ཚུལ་གཞན་ཡང༌། པུ་སྟིར་བྲིས་ནས་ཁྱིམ་དུ་བཞུགས་པར་བྱའོ། ། མང་པོས་ཅི་བྱས་ཏེ་ཞེས་པ་དད་མེད་ལའང་ཕན་ཡོན་འབྱུང་བར་སྔར་བསྟན་ལ། སླར་ཡང་མང་པོ་གསོལ་ཅི་འཚལ། འོན་ཀྱང་སྐྱེ་བོ་བློ་ཆུང་བ་ལ་རྒྱས་པར་བསྟན་ཕྱིར ༑ འགྲན་སེམས་སམ་ཞེས་པ་ལ་སོགས་ཏེ། གཞན་གྱི་རྗེས་སུ་འཇུག་པ་ནི་བྱིས་པའོ། །སྨད་པར་བྱ་བའི་ཆེད་དུ་ནི། ཁོ་བོས་ཀྱང་མདོ་འདི་མཉན་ཏེ།

འདི་ངེས་པར་སྨྲ་བར་བྱའོ་སྙམ་པའོ། །དེ་ལྟ་བུའི་ཚུལ་དེས་ཉན་པ་དེ་དག་ལ། རྣ་བུག་ཏུ་སྒྲ་བསྒྲགས་པར་རིགས་པར་བྱའོ་ཞེས་སྨོས་སོ། །གལ་ཏེ་དེ་ལྟ་བུའི་དམུ་རྒོད་དེ་ལ་ཅིའི་ཕྱིར་བསྒྲགས་པར་བྱ་སྙམ་ན། གང་ལྟར་ཡང་རུང་སྟེ། འདི་ཉན་པར་བྱེད་པ་ནི་འཕགས་པ་སྤྱན་རས་གཟིགས་ཀྱི་བྱིན་གྱིས་བརླབ་པ་ཡིན་པར་རིགས་པར་བྱའོ། །གལ་ཏེ་དེ་ལ་རྣ་བར་བསྒྲགས་མོད་དེ་ལ་ཕན་ཡོན་འབྱུང་བར་མི་རིགས་སྙམ་ན་མ་ཡིན་ཏེ། འབྱུང་བའི་དཔེ། སྐྱེས་བུ་ཞིག་གིས་དྲི་རྣམས་གཤེ་ཞིང་སྐུར་པ་དང་བསྟོད་ཅིང་བཀུར་བ་ལ་ཕན་ཚུན་དྲི་ཞིམ་མི་ཞིམ་དུ་འཕོ་བར་མི་འགྱུར་ཏེ། དྲི་མཉམ་དུ་འབྱུང་བ་བཞིན། འདི་ཡང་ཕན་ཡོན་དེ་བཞིན་ནོ། །ཞེས་བསྟན་པ་གང་ལ་ལ་ཞེས་སོགས་སོ། །བརྒྱད་པས་ཞེས་པ་གཤེ་བའོ། །འདོད་པས་ཞེས་པ་དད་པས་འཛིན་པ་སྟེ་ཕན་ཡོན་དཔག་ཏུ་མེད་དོ། །དཀའ་བས་འཛིན་པ་ནི་སྔར་བསྟན་པ་བཞིན་དད་པ་མེད་ཀྱང་འཛིན་པའོ། །མི་ལ་ལ་ཡང་ངོ་ཞེས་པ་དཀའ་བས་འཛིན་པའོ། །དེ་ཡང་ཕན་ཡོན་འབྱུང་ངོ་ཞེས་སྒྱུ་དང་གཡོས་མཆོད་པ་བྱེད་པའི་དམུ་རྒོད་དེ་དག་གིས་དགེ་བའི་རྩ་བར་འགྱུར་རོ་ཞེས་པའོ། ། དགེ་བའི་རྩ་བར་གྱུར་པ་དེས་འདི་ལྟ་བུའི་ཕན་ཡོན་དུ་འགྱུར་ཞེས་སྟོན་པ་ནི། གང་དང་གང་དུ་ཞེས་སོགས་སོ། །སྐྱེ་བ་ཐམས་ཅད་དུ་འདི་ལྟ་བུ་དང་ལྡན་ཞེས་པའོ ༑ ༑ གང་ཡང་ཞེས་པ་དད་པ་དང་ལྡན་རུང༌། གང་ཟག་འདི་དག་གིས་དོན་ཡོད་ཞགས་པའི་སྙིང་པོ་ཆེད་དུ་བྱས་ནས་ཞེས་པ་གཙོ་བོར་བྱས་ནས་སོ། །དཀར་པོའི་ཕྱོགས་ཀྱི་ཚེས་བརྒྱད་ལ་སྨྱུང་བར་གནས་པར་བྱ་སྟེ་ཞེས་པ་ཟས་རྣམས་སྤངས་ཏེ། དེའི་ཉིན་པར་མཆིལ་མ་ཡང་མིད་པར་མི་བྱའོ། །དེའི་དུས་སུ་ངག་སྨྲ་བ་བཅད་དགོས་པས་ན། ཚིག་ཏུ་མི་བརྗོད་པར་བཟླས་ཏེ་ངག་གི་ཉེས་པ་མཐའ་དག་བྲལ་བར་འགྱུར་བས་ནའོ། །འདི་ལའང་སྦྱོར་དངོས་རྗེས་གསུམ་དུ་ལན་བདུན་བདུན་བཟླས་པར་བྱ་སྟེ། འདིའི་ཆོ་ག་རྒྱས་པར་བླ་མའི་གསུངས་ལས་རྟོགས་པར་བྱའོ།

།དེ་ལྟར་བྱས་པས་མཐོང་ཆོས་ལ་ཐོས་པའི་ཕན་ཡོན་ཉི་ཤུ་ཐོབ་པར་འགྱུར་ཏེ། ཞེས་པ་ནི་འདོན་པའི་དུས་ཉིད་དུའོ། །ཉི་ཤུ་གང་ཞེ་ན། ཞེས་སོགས་ལ་གསལ་བའི་ངེས་པ་བཟུང་སྟེ། ཚིག་གི་དོན་རྟོགས་པར་སླའོ། །གཞན་ཡང་ཞེས་སོགས་འཆི་བའི་ཕན་ཡོན་སྟོན་ཏེ། མཐོང་བ་འཁྲུལ་པ་མེད་དོ། །ཞེས་པ་ནས་རླུང་གི་རྣམ་པ་མེད་དོ། །ཞེས་པའི་བར་ནི་གཅིག་སྟེ། རླུང་གི་རྣམ་པ་མེད་པ་ནི་ཐུར་དུ་རྒྱུ་བའི་རླུང་སྟེ། འདི་དག་ནི་ངན་འགྲོར་འགྲོ་བའི་ལྟས་ཡིན་པས་འདི་དག་མེད་དོ། །ཞེས་པའོ། །གཞན་རྟོགས་པར་སླའོ། །ཉིན་རེ་དུས་གསུམ་དུ་ཞེས་པ་ནི། དུས་ཁྱད་པར་ཅན་ནམ། དུས་ནམ་ཡང་རུང་བ་ལའོ། །ཆང་དང་ཞེས་པ་འདི་ལ་རྣལ་འབྱོར་དུ་བྱེད་པའི་རྟེན་གྱི་གང་ཟག་གིས་དུས་རྒྱུན་དུ་སྤང་བར་བྱའོ ༑ ༑ དེ་ལྟ་བུ་ཕན་ཡོན་དང་ལྡན་པའི་རྟོགས་པའི་རྒྱལ་པོ་འདི་སེམས་ཅན་ཐམས་ཅད་བསྟན་པས་རྫོགས་པའི་སངས་རྒྱས་སུ་འགྱུར་བ་འཐད་པ་དང་བཅས་པ་ནི། དོན་ཡོད་པ་ཞེས་སོགས་ཏེ། ཚུལ་འདི་ལ་མོས་པས་སྤྱད་ཀྱང་རུང༌། ཕན་ཡོན་ཆེན་པོ་འབྱུང་བས་ཕ་རོལ་པོ་རྟག་ཏུ་འཇུག་པ་ལ་བསྐུལ་བར་བྱ་སྟེ། དོན་ཡོད་ཞགས་པ་ཞེས་གང་གིས་ཐོས་པས་སྡིག་པའི་དྲི་མ་ཐམས་ཅད་འཇིགས་པར་བྱེད་ལ་འཇིག་རྟེན་འདི་དང་ཕ་རོལ་གྱི་ཕུན་ཚོགས་ཐམས་ཅད་ཐོབ་པར་བྱེད་པ་ཞིག་ཡོད་པས། དེ་མཉན་པར་གྱིས་ཤིག་ཅེས་བརྗོད་ལ་ཉན་དུ་གཞུག་གོ ། ཉན་པའི་སེམས་ཅན་དེ་དག་ལ་སློབ་དཔོན་གྱིས་དཔེ་མཁྱུད་དང་གདམས་ངག་སྦ་བར་མི་བྱ་སྟེ་དེ་སྦྱིན་པར་བྱའོ། །གང་གི་ཕྱིར་སྦ་བར་མི་བྱ་ཞེ་ན། ཕྲག་དོག་དང་སེར་སྣའི་དྲི་མ་སྤངས་པ་ནི་བྱང་ཆུབ་སེམས་དཔའ་ཡིན་ནོ། །དེ་དག་གི་དྲི་མ་དང་བཅས་པ་ནི་བྱང་ཆུབ་སེམས་དཔའ་མ་ཡིན་པས་སྦ་བར་མི་བྱ་བའོ། །གལ་ཏེ་བྱང་ཆུབ་སེམས་དཔར་གྱུར་པ་ལ་དགོས་པ་མེད་པ་ཉིད་པས། དེ་སྦ་བར་བྱས་པ་ལ་སྐྱོན་མེད་པ་ཉིད་དོ་སྙམ་ན་མ་ཡིན་ཏེ། སེམས་ཅན་གྱི་དོན་ཆེད་དུ་སངས་རྒྱས་ཐོབ་པར་བྱེད་པ་ཉིད་ཀྱི་དགོས་པ་ཡོད་དོ།

།དེ་བས་ན་དེ་ལྟ་བུའི་གང་ཟག་ནི། བྱང་ཆུབ་སེམས་དཔའི་དགེ་འདུན་ཞེས་བྱ་སྟེ། བྱང་ཆུབ་རྫོགས་པའི་བྱང་ཆུབ་ཡིན་ལ། སེམས་དཔའ་ནི་རང་གི་དོན་དུ་ཐོབ་པར་འདོད་པ་མ་ཡིན་ཏེ། སེམས་ཅན་གྱི་དོན་དུ་སེམས་དཔའ་བའོ། །དགེ་འདུན་ནི་དེ་ལྟ་བུའི་གང་ཟག་དེ། སངས་རྒྱས་ཆོས་དང་དགེ་འདུན་རྣམས། །ཞེས་སྔར་ལུང་དྲངས་པ་ལྟར་རོ། ། གལ་ཏེ་དེ་འབའ་ཞིག་གིས་རྫོགས་པའི་བྱང་ཆུབ་ཐོབ་པར་མི་འགྱུར་ཏེ། སྡཽང་པོ་བཀོད་པ་ལས། སྨྲ་བའི་མཆོག་ནི་གང་ཡང་རུང༌། །ཆོས་གཅིག་གིས་ནི་བྱུང་བ་མེད ༑ ༑ གང་ཡང་བྱུང་བ་ཡོད་མ་ཡིན། །དེ་བཞིན་འབྱུང་བར་འགྱུར་བ་མེད། ། ཅེས་པས། འདི་ཐབས་འབའ་ཞིག་ཡིན་པས། རྫོགས་པའི་བྱང་ཆུབ་ཏུ་མི་འགྱུར་རོ ༑ ༑ སྙམ་ན་འདི་ལ་ཐབས་ཤེས་གཉིས་ཡོད་དེ། བྱང་ཆུབ་ནི་ཤེས་རབ་བོ། ། སེམས་དཔའ་ནི་ཐབས་ཏེ། འདི་ལྟར་བྱང་ཆུབ་པ་ནི་རྫོགས་པའི་བྱང་ཆུབ་སྟེ། དེ་ནི་སངས་རྒྱས་ཀྱི་ཆོས་ཀྱི་སྐུ་མྱ་ངན་ལས་འདས་པ་སྟོང་པ་ཉིད་ཡོད་མེད་གཉིས་ཀ་དང༌། གཉིས་ཀ་མ་ཡིན་པའི་མཐའ་ཐམས་ཅད་དང་བྲལ་བ་སྟེ་ཤེས་རབ་བོ། ། སེམས་དཔའ་ནི་དེ་ལྟར་དོན་དམ་པར་ཅིར་ཡང་མ་གྲུབ་པར། ཀུན་རྫོབ་ཏུ་སྙིང་རྗེ་ཆེན་པོས་སེམས་ཅན་གྱི་དོན་ལ་སེམས་དཔའ་བ་ཡིན་པས་ན། དེ་གཉིས་ཀྱིས་སེམས་ཅན་གྱི་དོན་ཐོབ་སྟེ། རྫོགས་པའི་སངས་རྒྱས་སུ་འགྱུར་ཞེས་པའི་དོན་ཏོ།། དེ་བས་ན་ཕན་ཡོན་ཆེན་པོ་དང་ལྡན་པའི་གཟུངས་འདི། དེ་བཞིན་གཤེགས་པའི་མདུན་དུ་རྗོད་པར་བྱེད་པ་ནི་སེམས་ཅན་ཐམས་ཅད་ལ་ཕན་པར་འགྱུར་རོ།། ཞེས་སྟོན་པ་ནི། བཅོམ་ལྡན་འདས་ཞེས་སོགས་སོ། །དེ་ལྟར་འཕགས་པ་སྤྱན་རས་གཟིགས་ཀྱི་མདོའི་ཆོ་ག་དང་བསྔགས་པ་བརྗོད་པས་བཅོམ་ལྡན་འདས་དགྱེས་ཏེ་མ་འོངས་པའི་སེམས་ཅན་ལ་ཕན་པར་འགྱུར་བར་དགོངས་ནས། དེ་བཞིན་གཤེགས་པས་རྗེས་སུ་ཡི་རང་ཞིང་གནང་བ་བྱིན་པ་ནི། དེ་ནས་ཞེས་སོགས་སོ། །ཕའི་བྱ་བ་ནི་གཟུངས་ནི་བྱང་ཆུབ་ཀྱི་སེམས་དང་ལྡན་ཏེ། དེས་རྫོགས་པའི་སངས་རྒྱས་སྐྱེད་པར་བྱེད་ཅེས་བྱ་བའི་དོན་ཏོ།

།དེ་ལྟར་བཅོམ་ལྡན་འདས་ཀྱིས་ཤོད་ཅིག་པར་རྗེས་སུ་གནང་བར་དགྱེས་ཏེ། མིག་ཕྱེ་ནས་བཤད་པ་ནི ༑ དེ་ནས་ཞེས་སོགས་སོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་ནི་འདི་ལ་རྗེས་སུ་བསྔགས་པ་བྱས་པའོ། །དེ་ལྟ་བུ་འདི་ནི་སྐྱེ་བོ་མང་པོ་ལ་ཕན་པ་དང་བདེ་བའི་དོན་གྱི་ཕྱིར་དུ་ཡིན་ནོ། །གལ་ཏེ་དེ་ཙམ་ཞིག་གི་ཕན་ཡོན་གཞན་ལ་ཡང་འབྱུང་སྙམ་ན། མ་ཡིན་ཏེ། དེ་ནི་རྣམ་པར་ཐར་པའི་ ( ¡¶ ལུ ¡· + དོན་གྱི་ ) ཕྱིར་ཏེ། རྫོགས་པའི་སངས་རྒྱས་ཐོབ་ཅེས་པའི་དོན་ཏོ། །དེ་ལྟར་ཕན་ཡོན་ཆེན་པོ་དང་ལྡན་པའི་གཟུངས་སྔགས་དེ་གང་ཡིན་སྙམ་ན། ན་མ་སྟྲཻ་ ( ¡¶ ཞ ¡·¡¶ ལུ ¡· ཏྲཻ་ ) ཡཱ་དྷཱ། དུས་གསུམ་དུ་གཤེགས་ཤིང་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་པ་ནས་བརྩམས་ཏེ། བུངྔྷ། དྷརྨཱ། སཾ་གྷཱ་ཡ་སྭཱ་ཧཱ། ཞེས་པའི་བར་ཡིན་ནོ། །དེ་ལྟ་བུའི་མདོ་འདིའི་ཕན་ཡོན་དང་ཆོ་ག་ཞིབ་མོ་གཞན་ཡང་རྟོགས་པར་བྱ་ཕྱིར་བཀླགས་པས ༑ ཞེས་སོགས་གསུངས་ཏེ། མདོ་སྡེའི་རྒྱལ་པོ་འདི་བཀླགས་པ་ཙམ་གྱི་མོད་ལའང་ལས་ཐམས་ཅད་འགྲུབ་པར་བྱེད་པ་ཡིན་ནོ། །དུས་གསུམ་དུ་ཞེས་པ་ནི་གོས་གཙང་མ་གྱོན་ཏེ། དུས་གསུམ་དུ་ཁྲུས་བྱ། དཀར་གསུམ་ཟ་ཞིང་དུས་གསུམ་དུ་བཟླས་ན་མཚམས་མེད་པ་ལྔ་རྣམ་པར་དག་པར་འགྱུར་རོ། །ཨ་ཀ་རུ་ནག་པོ་དང༌། བ་ལང་གི་ལྕི་བའི་ཐལ་བ་དང༌། ཡུངས་ཀར་ཐུམ་པོ་བྱས་ལ། སེང་ལྡེང་གི་ཕུར་བུ་སོར་བརྒྱད་པའི་མགོར་བཅིངས་ཏེ། ལན་ཉེར་གཅིག་བཟླས་ཏེ་བཅང་པར་བྱས་ན་མཚམས་བཅིང་བར་འགྱུར་རོ། །རིམས་ཐམས་ཅད་ལ་བུ་མོ་གཙང་མས་བཀལ་བའི་སྲད་བུ་དཀར་པོ་ལ་མདུད་པ་ཉེར་གཅིག་བྱས་ཏེ། ལན་ཉེར་གཅིག་བཟླས་ན་བསྲུང་བར་བྱས་པས་བྱང་བར་འགྱུར་རོ། །ནད་ཐམས་ཅད་ལ་མར་རམ་འབྲུ་མར་ལ་བཟླས་ཏེ་ཟངས་ཀྱི་སྣོད་དུ་བླུགས་ཏེ་སངས་རྒྱས་ལ་མཆོད་པ་ཕུལ་བ་སྣ་མའི་མེ་ཏོག་རྙིང་པ་དང༌། པདྨ་ཟེ་བར་བཅས་པ་

¡Ã བཏགས་ཏེ ( ¡¶ ལུ ¡· བརྒྱ་སྟེ ) ། ཆུ་ལ་བཙོས་པའི་ཁུ་བ་བཟའ་བ་དང༌། བཏུང་བ་དང༌། ལུས་ལ་བྱུགས་པ་དང༌། སྣ་ནས་གཏང་བར་བྱས་ཏེ་ལན་ཉེར་གཅིག་བཟླས་བརྗོད་བྱས་པས་ནད་ཐམས་ཅད་ལས་ཐར་བར་འགྱུར་རོ། །ལུས་ལ་ཁྱབ་པའི་ནད་ལ་སྐུད་པ་སྣ་ཚོགས་ཀྱིས་ལུས་བཅིངས་ཏེ། མཚོན་ཆས་བཅད་པ་ལྟར་བྱས་ལ། དེ་ནས་སྲུང་སྐུད་གདགས་པའམ། ཡང་ན་མར་དང་སྦྲང་རྩི་ལ་ལན་ཉེར་གཅིག་བཟླས་ཏེ ༑ ལུས་ལ་བསྐུ་ཞིང་ཚིགས་མས་དྲི་མ་དྲིལ་བས་དྲི་མ་ཕྱིན་པར་བྱས་ལ། དེ་ལས་གཟུགས་བརྙན་བྱས་ཏེ། ལན་བདུན་བཟླས་ཤིང་མཚོན་གྱིས་གཏུབས་ལ། དེ་ནས་ལུས་ལ་སྲུང་སྐུད་བཏགས་ན་ལུས་ཁྱབ་པར་ན་བ་དང༌། གཞན་གྱི་རིག་སྔགས་ཐམས་ཅད་མེད་པར་བྱེད་དོ། །ལྟོ་བ་ན་བ་ལ་ཚྭ་ཆུ་འཇམ་ཙམ་བྱས་ལ་ལན་བདུན་བཟླས་ཏེ་བྱིན་པའམ། ས་དཀར་ལ་བཟླས་ཏེ་བསྐུ་བའམ། ཆུས་ཀྱང་བྱས་ཏེ་ཞི་བར་འགྱུར་རོ། །འདིས་དུག་ཀྱང་ཞིའོ། །མིག་གི་ནད་ལ་བུ་མོ་གཙང་མས་བཀལ་བའི་སྐུད་པ་ལ་ལན་ཉེར་གཅིག་བཟླས་ཏེ་གང་ན་བ་ངོས་ཀྱི་རྣ་བ་ལ་བཅིང་བར་བྱའོ། །སོའི་ནད་ལ་ཀ་ར་བཱི་རའམ། གྲ་མའམ། པ་ལ་ཤའམ། སྣ་མའི་ཤིང་ལ་ལན་ཉེར་གཅིག་བཟླས་ཏེ་ཟོས་ན་ཞི་བར་འགྱུར་རོ། །མཚམས་བཅིང་བ་ལ་ཚོན་སྣ་ལྔའི་སྲད་བུ་མཎྜལ་གྱི་དབུས་སུ་བཞག་སྟེ་ལན་ཉེར་གཅིག་བཟླས་ཏེ་སེང་ལྡེང་གི་ཕུར་པ་སོར་བརྒྱད་པ་བཞི་ལ་བཅིངས་ཏེ། ཕྱོགས་བཞིར་བཞག་ན་གདོན་གྱིས་མི་ཚུགས་སོ། །སྲུང་བ་གང་བྱེད་ཀྱང་ཆུའམ། ཐལ་བའམ། སྲུང་སྐུད་ལ་བཟླས་པའོ། །གཟའ་ལས་བསྲུང་བ་ལའང་ཚོན་སྣ་ལྔའི་སྐུད་པ་ཉིད་ཀྱིས་སོ། །རིམས་ལ་ནི་སྔར་བཤད་དོ། །སྦྲུལ་གྱི་སོས་བཏབ་པ་ལ་སོགས་པ་རྣམས་ལ་སྦྲང་རྩི་དང་པི་པི་ལིང་ཆ་མཉམ་པར་བྱས་ལ། ལན་ཉེར་གཅིག་བཟླས་ལ་བསྐུས་ན་ཞི་བར་འགྱུར་རོ། །མིག་གི་ནད་ལ་དྲིའི་ཆུའམ། རྒྱ་སྐྱེགས་ཀྱི་ཆུའམ ༑ སྦྲང་རྩིའམ། ཤིང་མངར་གྱི་ཆུ་ལ་ལན་བདུན་བཟླས་ཏེ་བཀྲུས་ན་རྒྱལ་བར་འགྱུར་རོ། །ཡུལ་གཞན་གྱི་རྒྱལ་པོའི་འཚེ་བ་ལ་ནི།

ཡུལ་འཁོར་དུ་བ་ལང་གི་ལྕི་བས་དཀྱིལ་འཁོར་བྱས་ལ་བུམ་པ་གང་བ་བཞི་ཡང་དག་པར་བཞག་ནས། གཙང་སྦྲ་དང་ལྡན་པས་གཙང་མའི་གོས་གྱོན་ཏེ་ཨ་ཀ་རུ་ནག་པོས་དབུལ་ཞིང༌། འཕགས་པ་སྤྱན་རས་གཟིགས་ལ་མཆོད་པར་བྱས་ཏེ། དོན་ཡོད་ཞགས་པའི་མདོ་འདི་མཆོད་ཅིང་བཀླགས་ན་ཕན་ཚུན་བྱམས་པའི་སེམས་སུ་འགྱུར་ཞིང༌། དེའི་ཆུས་གཏོར་ན་སེམས་ཅན་ཐམས་ཅད་ལ་འཇིགས་པ་ལས་སྐྱོབ་པའོ། །ནད་དང་འཚེ་བ་ཐམས་ཅད་ཞི་བར་འགྱུར་རོ། །ཙནྡན་གྱི་ལྡེ་གུ་ལག་པ་གཡོན་པར་བླུགས་ཏེ ༑ གཡས་པའི་སྲིན་ལག་གིས་དཀྲུགས་ཤིང༌། ལན་ཉེར་གཅིག་བཟླས་ཏེ་སྙིང་གར་བྱུགས་པ་ན་མཚམས་མེད་པ་ཟད་པར་འགྱུར་རོ། །ཞེས་རྟོག་པ་རྒྱས་པ་ལ་འབྱུང་བ་བླ་མའི་ཞལ་ལས། དཔྲལ་བར་བྱུག་གོ་གསུངས་སོ། །རྒྱུན་ཏུ་བཟླས་པས་ཁྱིམ་དུ་གནོད་པ་མི་འབྱུང་ངོ༌། །སེམས་ཅན་ཐམས་ཅད་ལ་གནོད་པ་བསྲུང་བ་ན། བ་ལང་གི་ལྕི་བས་དཀྱིལ་འཁོར་ཁྲུ་གང་པ་དཀར་པོ་བྱུགས་ལ། དེར་ཞི་བའི་ཤིང་གདུག་པ་ཅན་མ་ཡིན་པ་ལས། མེ་སྤར་ཏེ། ཨརྒའི་ཡམ་ཤིང་དབུལ་ལོ ༑ ༑ པདྨ་དང༌། གུ་གུལ་དང༌། ཡུངས་དཀར་བསྲེགས་ལ་སྔགས་འབའ་ཞིག་ཙམ་གྱིས་བརྒྱ་རྩ་བརྒྱད་ཀྱི་བར་དུ་སྦྱིན་སྲེག་བྱའོ། །དེ་ནས་ཁྲོ་བོའི་རྒྱལ་པོའི་སྔགས་ལན་བདུན་བཟླས་སོ། །ཚུལ་དེ་ཉིད་ཀྱིས་ཙནྡན་གྱི་སྦྱིན་སྲེག་བྱས་ན་གཟའ་ལ་སོགས་པ་ལས་བསྲུང་ངོ༌། །རྒྱལ་བ་དང་རྣམ་པར་རྒྱལ་བ་ལ་སོགས་པ་ཐམས་ཅད་གང་ཡང་རུང་བ་ཡོད་པ་ལ་ཕྱེ་མ་ཞིབ་མོར་བཏགས་ཏེ་ཆར་པའི་ཆུས་སྤྲུས་ལ། ཙནྡན་དང་གུར་གུམ་སྦྱར་བའི་ཆུས་བརླན་ཏེ། བརྒྱ་རྩ་བརྒྱད་བཟླས་ལ ༑ འཕགས་པ་སྤྱན་རས་གཟིགས་ཀྱི་སྤྱན་སྔར་ནོར་བུ་ལྟ་བུར་བྱས་ནས་ལན་ཉེར་གཅིག་བཟླས་ཏེ། ཨ་ཀ་རུའི་བདུག་པས་བདུགས་ཏེ། དེ་ཉིད་ཀྱང་བཅོམ་ལྡན་འདས་ཀྱིས་ཞབས་དྲུང་དུ་བཞག་སྟེ། གྲིབ་མ་ལ་སྐམ་པ་བླངས་ལ་ཡང་དོན་ཞགས་ཀྱི་སྙིང་པོ་ལན་བདུན་བཟླས་ཤིང༌། ཁྲོ་བོའི་རྒྱལ་པོའང་ལན་གསུམ་བཟླས་ནས་ཟངས་ཀྱིས་དྲིལ་ལ། ནོར་བུ་ལྟ་བུར་བྱས་ན་ཕུན་སུམ་ཚོགས་པ་ཐམས་ཅད་འབྱུང་ངོ་ཞེས་སྟོན་པ་ནི།

རྒྱལ་པོ་དང་ཞེས་པ་ནས་གཟའ་རབ་ཏུ་ཞི་བར་འགྱུར། ཞེས་པའི་བར་ཡིན་ནོ། །ཐོག་ལ་སོགས་པ་ལ་ཆུ་ལ་ལན་བདུན་བཟླས་ནས་གཏོར་ན་ཞིའོ། །སྤྱིར་འདིའི་ལས་ཐམས་ཅད་ལ་ཀ་ར་བཱི་རའི་ལྕུག་མ་ལས་བྱས་པས་བསྒྲུབས་ན་འགྲུབ་པ་ནི། ཀ་ར་བཱི་རའི་ཞེས་སོགས་སོ། །མ་བསྒྲུབས་པར་ཡང་ཞེས་སོགས་ནི་བཀླགས་པ་ཙམ་ལས་ཆོ་ག་ཚུལ་བཞིན་མ་བྱས་ཀྱང་འགྲུབ་ཅེས་པའི་དོན་ཏོ། །དེ་ནས་བསྒྲུབ་པར་འདོད་ན་ཞེས་སོགས་ནི་ཚུལ་བཞིན་དུ་བསྒྲུབ་པར་འདོད་ན། སྤྱན་རས་གཟིགས་ཀྱི་བྲིས་སྐུའི་མདུན་དུ་བསྒྲུབ་པར་བྱ་བ་ཡིན་ནོ། །བྲིས་སྐུའི་ཆོ་ག་ནི་ཚོན་སྣ་མ་ལུས་པས་ཞེས་པ་ལ་སོགས་པའོ ༑ ༑ བྲི་བའི་གཞི་ནི་དར་རམ་རས་བུ་མོ་གཙང་མས་བཏགས་པ་ཁ་ཚར་དང་བཅས་པ་སྐྲ་མེད་པ་ཁྲུ་གང་པའམ། དོའམ། གསུམ་པའམ། ཁྲུ་བཞི་པ་ལ་བྲིའོ།། སྣག་ཚ་ནི་ཚོན་སྣ་མ་ལུས་པ་སྟེ་གཙང་ཞིང་གཞན་གྱི་ལྷག་མ་མ་ཡིན་པ་སྣོད་གཙང་མར་བླུགས་པས་བྲིའོ། །བྲི་མཁན་ནི་གཙང་ཞིང་དེའི་བར་དུ་གསོ་སྦྱོང་ལ་གནས ༑ ཆོས་ལ་མོས་པས་བྲི་བར་བྱའོ། །དུས་ནི་ཉ་དྲུག་གི་ཟླ་བའམ། དེ་མ་ཡིན་ཀྱང་ཟླ་བ་གང་ཡང་རུང་བའི་ཚེས་གཅིག་ནས་བརྩམས་ཏེ། བཅོ་ལྔའི་བར་གྱི་ཡར་ངོ་ལ་ཡོངས་སུ་རྫོགས་པར་བྱའོ། །རྣམ་པ་ཇི་ལྟར་བྲི་ན། དབུས་སུ་ ( ¡¶ ཞ ¡· + བཅོམ་ལྡན་འདས་ ) སྤྱན་རས་གཟིགས་དབང་ཕྱུག་རལ་པའི་ཅོད་པན་འཆང་བ ༑ རི་དྭགས་ཨེ་ན་ཡ་ནི་ཀྲྀཤྞ་ས་རི་སྟེ་དེའི་ལྤགས་པས་སྨད་དཀྲིས་པ། ཕྱུགས་བདག་གི་ཆ་ལུགས་ནི་དབང་ཕྱུག་ཆེན་པོའི་ཆ་ལུགས་ཏེ། པུས་འཁྱུད་དང་བཅས་པ ༑ ཞབས་གཡས་པ་སྐྱིལ་ཀྲུང་ལྟར་མ་བསྐུམ་པ། རྒྱན་ཐམས་ཅད་ཀྱིས་བརྒྱན་པ་ནི། རིན་པོ་ཆེ་དུ་མས་སོ། །ཞལ་གཅིག་པ། དེའི་སྟེང་དུ་འོད་དཔག་ཏུ་མེད་པས་བརྒྱན་པ། རལ་པའི་གཡས་ཕྱོགས་སུ་ཟླ་བ་ཚེས་པས་བརྒྱན་པ། ཕྱག་གཡས་པས་མཆོག་སྦྱིན། གཡོན་པདྨ་མདོག་གསེར་གྱི་མདོག་ལྟ་བུའམ། ཡང་ན་དཀར་ཤམ་ཆེན་པོར་ཕཔབྱའོ། །གདན་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་བལྟའོ

༑ ༑ དེའི་མདུན་དུ་དོན་ཡོད་ཞགས་པ་པདྨ་དང་ཟླ་བའི་སྟེང་ན་བཞུགས་པ། ཞལ་གཅིག་ཕྱག་བཞི་པ། གཡས་དང་པོས་ཞགས་པ། གཉིས་པས་རྡོ་རྗེ། གཡོན་དང་པོས་ལྕགས་ཀྱུ། གཉིས་པས་ཕྲེང་བ། སྐུ་མདོག་དམར་པོ། སྐྱིལ་ཀྲུང་ཕྱེད་ པའམ་ལངས ་པས་ གནས་པའོ། །རལ་པའི་ཅོད་པན་དང་རྒྱན་དུ ་མས་ བརྒྱན་པའོ།། གཡས་ཕྱོགས་སུ་པད་ཉིའི་སྟེང་དུ་ཁྲོ་བོའི་རྒྱལ་པོ་རྟ་མགྲིན་སྐུ་མདོག་དམར་པོ་ཞལ་གཅིག་པ། སྤྱྀ་བོར་རྟ་མགོ་ལྗང་གུ་ལ་རྔཽག་མ་དམར་པོ་ཅན། ཞབས་གཉིས་བརྐྱང་བསྐུམ། ཕྱག་བཞིའི་གཡས་དང་པོ་ན་དབྱུག་པ། གཉིས་པ་ན་སྡིགས་མཛུབ ༑ གཡོན་དང་པོ་ན་འཁོར་ལོ། གཉིས་པ་ན་པདྨའོ། །རྒྱབ་ཕྱོགས་སུ་པད་ཉིའི་སྟེང་དུ་རལ་གཅིག་མ་ཁྲོ་མོའི་ཆ་ལུགས་ཅན། ཁ་དོག་ནག་མོ་ཞལ་གཅིག་པ ༑ མཆེ་བ་གཙིགས་པ། ཕྱག་བརྒྱད་མ། གཡས་བཞི་ན་རིམ་པ་བཞིན། རལ་གྲི་དང༌། ཞགས་པ་དང༌། པདྨ་དང་མདའོ། །གཡོན་ན་འཁོར་ལོ་དང༌། དབྱུག་པ་དང་ ༑ རྩེ་གསུམ་དང༌། གཞུ་བསྣམས་པ། སྟག་གི་ལྤགས་པའི་ཤམ་ཐབས་ཅན་ནོ ༑ ༑ གཡོན་དུ་ཁྲོ་གཉེར་མ། པདྨ་དང་ཟླ་བའི་གདན་གྱི་སྟེང་ན། དཀར་ཤམ་མ་ཆེན་མོ་ཞི་བའི་ཚུལ་ཅན། ཞལ་གཅིག་ཕྱག་བཞི་མ། གཡས་ན་དབྱུག་པ་དང་པདྨ ༑ གཡོན་ན་རིལ་བ་དང་ཕྲེང་བ་བསྣམས་པའོ། །ཡང་ཁྲོ་གཉེར་ཅན་ནི། ཕྱག་གཉིས་པ། གཡས་དབྱུག་པ། གཡོན་རིལ་བ། རལ་གཅིག་མ་ཕྱག་བཞི་པ། གཡས་རྡོ་རྗེ་དང་དགྲ་སྟ། གཡོན་ཐོད་པ་ཁྲག་ཅན་དང་སྡིགས་མཛུབ། གླང་པོ་ཆེའི་ལྤགས་པས་སྟོད་གཡོགས་དང་སྨད་གཡོགས་བྱས་པ། སྦྲུལ་གྱི་རྒྱན་ཅན་ཞེས་རྟོག་པ་ལས་འབྱུང་ངོ༌། །འཕགས་པ་སྤྱན་རས་གཟིགས་ཀྱི་གཡས་ངོས་ཀྱི་སྨད་དུ་སྒྲུབ་པ་པོ་པུས་མོ་བཙུགས་པ། སྤྱན་རས་གཟིགས་ལ་བལྟ་བས་ཐལ་མོ་སྦྱར་བ། མེ་ཏོག་སྣ་ཚོགས་དང་བགྲང་ཕྲེང་ཐོགས་པ་བྲིའོ། །སྟེང་དུ་རིགས་ལྔ་དང་ ༑ ཤཱཀྱ་ཐུབ་པ་ལ་སོགས་པ་དེ་བཞིན་གཤེགས་པ་བྲིའོ། །ཐམས་ཅད་ཀྱང་པོ་ཏ་ལའི་རིའི་བྲག་ལ་གནས་པ། རི་དང༌། མེ་ཏོག་དང༌། ལྗོན་ཤིང་དང༌། རི་དྭགས་དང༌། བྱ་རྣམས་ཀྱིས་བརྒྱན་པ་བྲིའོ།

།རིའི་སྟོད་དུ་ལྷ་དང་དྲང་སྲོང་དང༌། རིའི་སྨད་དུ་རྒྱལ་པོ་བཞི་དང་ཀླུ་རྣམས་བྲིའོ། །དེ་ལྟ་བུ་མ་ནུས་ན་ལྷ་ལྔ་དང༌། སྒྲུབ་པ་པོ་འབའ་ཞིག་བྲི་བར་བྱའོ། །དེའང་མ་ནུས་ན་འཕགས་པ་སྤྱན་རས་གཟིགས་དང༌། སྒྲུབ་པ་པོ་དོན་ཡོད་ཞགས་པ་དང་བཅས་པ་བྲིའོ། །དེ་ལྟར་བྲིས་པ་ཡོངས་སུ་རྫོགས་ནས་མཆོད་པ་རྒྱས་པས་མཆོད། མེ་ལོང་དང་དྲི་ཞིམ་པོའྀ་ཆུས་ཁྲུས་བྱས་ལ། སྒྲུབ་ཐབས་ནས་འབྱུང་བ་བཞིན་ལྷར་བསྐྱེད། ཡེ་ཤེས་པ་གཞུག དབང་བསྐུར། མེ་ཏོག་དཀར་པོའི་ཕྲེང་བ་ལ་རྟེན་འབྲེལ་སྙིང་པོ་བརྒྱ་རྩ་བརྒྱད་བཟླས་ཏེ། དེ་ལ་བཏགས་ལ། རྟེན་འབྲེལ་སྙིང་པོ་དང༌། རང་རང་གི་སྙིང་པོ་བྲིས་ཏེ། དེ་ལ་མཆོད་པ་ཆེན་པོས་མཆོད། གཏོར་མ་གཏང་བ་ནི་རབ་གནས་བསྡུས་པའམ། ཡང་ན་ལུགས་གཞན་ནས་འབྱུང་བ་བཞིན་རྒྱས་པར་བྱའོ། །གཞི་དང་བྲི་བའི་སྣག་ཚ་དང༌། །རྣམ་པ་དང་ནི་རབ་གནས་ཏེ། །རྣམ་པ་དྲུག་གི་བྲིས་སྐུ་བསྟན། །དེ་ནི་འཇིག་རྟེན་དང་ལྡན་པའི་སིདྡྷི་མཐའ་དག་གི་རྟེན་བྲིས་སྐུའི་ཆོ་གའོ ༑༑ ༑༑ ད་ནི་དེའི་སྤྱན་སྔར་དེ་ལ་བརྟེན་ཏེ་འཇིག་རྟེན་སིདྡྷི་མ་ལུས་དང༌། མཆོག་གི་སིདྡྷི་སྒྲུབ་པའི་ཐབས་སྒྲུབ་པ་ཆེན་པོའི་ཆོ་ག་ནི། དེ་ནས་ཞེས་སོགས་ཏེ། སྐུ་གཟུགས་དེ་གནས་གཙང་མར་བཀྲམ་པའི་མདུན་དུ་བ་སེར་སྐྱའི་ལྕི་བས་ཁྲུ་དོའམ་བཞི་པའི་ཚད་དཀྱིལ་འཁོར་བྱུགས་ལ། ཙནྡན་དཀར་པོ་དང༌། གླ་རྩི་དང༌། གུར་གུམ་གྱིས་ཀྱང་བྱུགས་ལ་དེ་ལ་ཐིག་གདབ་སྟེ་མཆོད་པའི་ཡོ་བྱད་ཕྱོགས་མཚམས་བརྒྱད་དུ་དགོད་པར་བྱའོ། མེ་ཏོག་དཀར་པོ་གཅལ་དུ་བཀྲམ་ལ། དྲི་ཞིམ་པོའི་ཆུས་བཀང་བའི་བུམ་པ་གཙང་མ་བརྒྱད་ཕྱོགས་མཚམས་བརྒྱད་དུ་བཞག་གོ །ཉེ་བར་སྤྱོད་པ་བརྒྱད་ནི་ལྷ་བཤོས་རྒྱུ་མི་འདྲ་བ་ལས་བྱས་པ་བརྒྱད་དོ ༑ ༑ ཉེ་བར་མཁོ་བ་དྲུག་བཅུ་རྩ་བཞི། ཟས་སྣ་མི་འདྲ་བ་དྲུག་ཅུ་རྩ་བཞིའོ། ། ཞེས་བླ་མས་དེ་ཙམ་ལས་མི་གསུང་ངོ༌། །རྟོག་པ་ཆེན་པོ་ལས་ཉེ་བར་སྤྱོད་པ་བརྒྱད་ལ།

འོ་ཐུག སྦྱར་ཐུག ཁ་ཌ། ཁ་བྱ། འབྲས་ཆེན། ( ¡¶ ཞ ¡·¡¶ ལུ ¡· + ལག་ཆེན༑ ) ལག་པན། བུ་རམ། ཤ་ཁ་ར། ཞུན་མར་རྣམས་སོ། །ཉེ་བར་མཁོ་བ་དྲུག་ཅུ་རྩ་བཞི་ནི། མེ་ཏོག་དང་བདུག་སྤོས་ལ་སོགས་པའི་མཆོད་པ་དྲུག་ཅུ་རྩ་བཞི་པོ་ཞེས་རྒྱས་པར་འབྱུང་ངོ༌། །གཏོར་མ་ནི་ཁྲག་མེད་པའི་ཟས་མ་འབགས་པ་དང༌། ཆང་བུ་མ་ཡིན་པའོ། །དེའི་མདུན་དུ་བདུག་པ་ནི་ཨ་ཀ་རུ་ནག་པོའོ། །དེ་ནས་ཚེས་གཅིག་ནས་བཅོ་ལྔའི་བར་དུ་དེ་བཞིན་དུ་བྱ་ཞིང་གཟུངས་ནུས་ཚད་ཆོ་ག་ཇི་ལྟ་བ་བཞིན་དུ་བཟླས་སོ། །དེ་ནས་མཆོད་པ་དེ་ལྟ་བུ་བྱས་ལ། རྟོག་པ་ཆེན་པོ་ལས་ཚིག་ཏུ་མི་བརྗོད་པར་སྟོང་ཕྲག་བརྒྱད་བཟླས་ཞེས་འབྱུང༌། བླ་མ་ནི་ཚིག་ཏུ་མི་བརྗོད་པའི་ཁ་བསྐང་མི་གསུང་ངོ༌། །ཉིན་ཞག་གཅིག་ཏུ་སྨྱུང་བ་ནི་ཆུ་ཡང་མི་འཐུང་བར་ཟློས་པ་སྟེ། དེ་ནི་མི་མང་པོས་བྱེད་པའི་ལུགས་ཡིན་གསུངས་སོ། ། དཀར་གསུམ་ཟ་ཞིང་ཟློས་པ་ནི། རང་ཉིད་ཀྱིས་དེའི་བར་ལ་བཟའ་རྒྱུ་དཀར་གསུམ་ཟ་བའོ། །དེ་དག་གི་བར་དུ་ཞག་རེ་ལ་གྲུབ་ན་མཆོད་པ་བརྗེའོ། །དེ་ལྟར་བྱས་པའི་རྗེས་ལ་སྐུ་གཟུགས་ཀྱི་མདུན་དུ་རང་ཉིད་བྲིས་པ་ལ་བལྟས་པས། མཐོང་བ་དང་དགའ་བ་སྐྱེས་ན་གྲུབ་པའི་རྟགས་པ་ཡིན་ནོ། །རྟགས་དེ་བྱུང་ན་འཕགས་པ་མངོན་སུམ་དུ་བྱོན་ནས། བསམ་པ་ཐམས་ཅད་ཡོངས་སུ་རྫོགས་པར་བྱེད་པར་འགྱུར་རོ། །དེ་ནས་ལྡོང་རོས་སམ། མིག་སྨན་ནི་པྲེ་ཏ་ཨཉྩ་ཞེས་པ་རྣ་བའི་མིག་སྨན་ཞེས་བྱ་བའི་སྨན་དེ་རྣ་བ་ལ་བརླན་པས་མིག་ལ་རི་མོ་ནག་བྲེང་བ་འོང་བས་ན། དེས་མིག་ཤིན་ཏུ་གསལ་བར་འགྱུར་བ་ཞིག་ཡོད་པའོ། །དེ་མ་རྙེད་ན་ལོ་ཙཱ་བ་རིན་ཆེན་བཟང་པོ་ན་རེ། གསེར་རྡོ་སྨུག་པོ་ལའང་བཏུབ་གསུངས་སོ།། དེ་ལྟ་བུ་དེ་ལ་ལན་ཉེར་གཅིག་བཟླས་ཏེ། མིག་ལ་བྱུགས་པ་ཙམ་གྱིས་མི་སྣང་བ་དང་ ༑ ནམ་མཁའ་ལ་འགྲོ་བར་འགྱུར་རོ། །གཞན་ཡང་ཡང་དག་པར་རྨོངས་པ་མེད་པའི་ཚོགས་ཞེས་བྱ་བ་ནི་ཤེས་རབ་ཕུན་སུམ་ཚོགས་པ་དང་ལྡན་པས་ཆོས་ཐམས་ཅད་ཀྱི་དེ་ཁོ་ན་ཉིད་ལ་རྨོངས་པ་མེད་པར་འགྱུར་བ་ཡིན་ནོ།

།སྒྲུབ་པ་པོ་གང་འདོད་པ་དེ་འདིས་བྱེད་པ་ནི་འཇིག་རྟེན་འདིའི་ཕུན་སུམ་ཚོགས་པ་ཐམས་ཅད་དང༌། མཆོག་གི་སིདྡྷི་ཡང་འདི་ལས་འབྱུང་ངོ་ཞེས་པའི་དོན་ཏོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཞེས་པ་ནི་འཕགས་པས་བཤད་ཀྱང༌། བཅོམ་ལྡན་འདས་ཀྱིས་བྱིན་གྱིས་བརླབས་པའི་བཀའ་ཡིན་ནོ། །བྱང་ཆུབ་སེམས་དཔའ་ཞེས་པ་ནི། དེ་དག་ཞེས་པའི་བར་གྱིས་འདས་པའི་འཁོར་རོ། །གནས་གཙང་མ་ཞེས་པ་ནི་འཇིག་རྟེན་པའི་འཁོར་ཏེ། ལྷ་ནི་སུ་ར་ཞེས་པ་ཆང་དང་ལྡན་པ་སྟེ་བདུད་རྩི་སྤྱོད་ཅིང་ཞེས་པའི་དོན་ཏོ། །ལྷ་མ་ཡིན་ནི་ཨ་སུ་ར་སྟེ་བདུད་རྩི་མེད་པ་སྟེ། དེ་དག་ཐམས་ཅད་ཀྱི་བསྟོད་པ་སྟེ། དེ་ནི་ཆོས་བསྟན་པ་ལ་འཁོར་རྣམས་ཀྱི་རྗེས་སུ་ཡི་རང་བའི་མདོ་སྟེ། འདི་ཡང་ཆོས་ཡང་དག་པར་སྡུད་པ་ལས། མཐར་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་པའི་ཚིག་ཆུག་ཅིག་ཅེས་གསུངས་པས་རྗེས་སུ་གནང་བའི་བཀའ་འོ། །འཕགས་པ་ནི་སྡིག་ཏོ་མི་དགེ་བའི་ཆོས་ལས་སོ། །དོན་ཡོད་པ་ནི་བཀླགས་པ་ཙམ་མམ། གཡོ་སོགས་སྦྱོར་བ་བྱས་པ་ཐམས་ཅད་ལ་འབྲས་བུ་བསྐྱེད་པས་སོ། །ཞགས་པ་སྡུག་བསྔལ་ལས་འགྲོ་བ་འདྲེན་པས་སོ། ཁ་ཅིག་དོན་ཡོད་ཞགས་པ་སྡུག་བསྔལ་འདྲེན ༑ ཞེས་པ་འཇིག་རྟེན་ཕ་རོལ་དུ་སྡུག་བསྔལ་དྲག་པོ་བསྐྱེད་པ་འདིར་ཆུང་ངུར་འདྲེན་པའོ་ཟེར་ཏེ། དེ་ལ་ངེས་པ་མ་མཐོང་ངོ༌། །སྙིང་པོ་ནི་འདིའི་གཟུངས་སྔགས་སོ། །ཐེག་པ་ཆེན་པོ་ནི་བྱང་སེམས་རྣམས་ཀྱིས་བརྟེན་པའི་མའོ། །མདོ་ནི་སངས་རྒྱས་ཀྱི་བཀའ་འོ། །བློ་གྲོས་བསྲུང་པ་གྲགས་པའི་སྙིང་པོ་ཡི། །མཐའ་ཅན་བློ་གསལ་བརྩེ་ལྡན་དེ་དག་ལས། །ལེགས་བརྒྱུད་བདུད་རྩི་དུག་ཆུ་དང་བྲལ་བ ༑ ༑ ཉེས་ཚོགས་དུཿཁ་ཀུན་སེལ་གསུང་རབ་མཆོག །རྒྱལ་སྲས་དཔལ་ལྡན་བླ་མ་དེ་ཡི་གསུང་གིས་ཅུང་ཟད་རྟོགས་གྱུར་ནས། །དོན་ཡོད་རྒྱལ་པོའི་རྣམ་བཤད་རིན་ཆེན་ཕྲེང་བ་འདི་ནི་བསོད་ནམས་རྩེ། །བདག་གི་གཞན་ཕན་བློ་ཡིས་བྱས་ལ་དགེ་བ་དྲི་མེད་གང་བསགས་པ།

།དེས་ནི་འགྲོ་ཀུན་རྫོགས་སངས་གོ་འཕང་ཐོབ་པར་བྱེད་འགྱུར་ཤོག རྟོག་པ་ཕྱི་མ་ལས། བླ་མའི་གསུང་ལ་ཅུང་ཟད་མི་གསལ་བ ༑ ཡོ་བྱད་ཀྱི་ངོས་གཟུང་བ་མི་གསལ་བ་འགའ་ཞིག་རྟོག་པ་ཆེན་པོ་ལས་མཐོང་སྟེ་བྲིས་པ་ཡིན་ནོ། །དོན་ཡོད་ཞགས་པའི་མདོའི་རྣམ་བཤད་རིན་ཆེན་ཕྲེང་བ་ཞེས་བྱ་བ་དཔལ་བརྩེ་བ་ཆེན་པོ་དང་ལྡན་པའི་སྙིང་པོའི་མཐའ་ཅན་གྱི་ཞབས་ཀྱི་པདྨོ་རྙོག་པ་མེད་པ་ལ་གཏུགས་པའི་དགེ་བསྙེན་བསོད་ནམས་རྩེ་མོས་སྦྱར་བ་རྫོགས་སོ།། །།༄༅། །གཏོར་ཆེན་གྱི་ལོ་རྒྱུས་དང་ཆོ་ག་བཞུགས། ། ༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །འདིའི་ལོ་རྒྱུས་ནི། བ་རི་ལོ་ཙཱ་བ་བལ་ཡུལ་དུ་བྱོན་ནས། པཎྜི་ཏ་ཞིག་སྤྱན་དྲངས་ནས་བྱོན་པ་དང༌། གསེར་མེད་ནས་པུ་རངས་སུ་བྱོན་པ་དང༌། བཙད་པོ་རྩེ་ལྡེ་དང་མཇལ་ནས། རྒྱལ་པོ་ལ་དབང་བསྐུར་བྱས་ཆོས་བཤད་པས་རྒྱལ་པོས་གསེར་གུང་ ( ¡¶ ལུ ¡· - གུང་ ) སྲང་བརྒྱ་ཐམ་པ་ཕུལ་སྐད། དེ་རྣམས་པཎྜི་ཏས་ཚགས་བྱས་ནས། བླ་མ་བདག་ལའང་བག་ཙམ་ཞིག་གནང་བར་ཞུ་བྱས་པས། མ་གནང་བར་སླར་རྒོལ་བ་ལོག་པ་བྱེད་དུ་བྱུང་སྐད། ཤིན་ཏུ་སུན་ནས་པཎྜི་ཏ་བལ་ཡུལ་དུ་སྐྱེལ་དུ་བྱོན་སྐད

༑ དེ་ནས་བལ་ཡུལ་དུ་སླེབ་ཀའི་ཡུལ་དུ་མུ་སྟེགས་ཀྱི་པཎྜི་ཏ་སྐལ་ལྡན་རྒྱལ་པོ་ཞེས་བྱ་བ་ཞིག་དང་ཕྲད་ནས། ཁོ་ན་རེ། ཁྱོད་ཀྱིས་ངའི་ལོ་ཙཱ་བ་གྱིས་ལ་བོད་དུ་འགྲོ་དགོས་ཟེར་ནས་བྱུང་སྐད། དེ་ལ་བླ་མས་མི་བྱེད་བྱས་པས། ཁོང་ན་རེ། ངས་མུ་སྟེགས་པའི་ཆོས་མི་བཤད་པར། སངས་རྒྱས་པའི་ཆོས་བཤད་ཀྱིས་ཟེར་ཡང་ ༑ བླ་མས་མ་གསན་པས། ཁོ་ན་རེ། ཁྱོད་ལ་མཐུ་བྱེད་ཟེར་ནས། བླ་མས་ངས་ཁྱོད་ལ་ཉེས་པ་བྱས་པ་ནི་མེད། མཐུ་བྱ་ཐབས་མེད་བྱས་ནས་རྒྱ་གར་དུ་བྱོན་སྐད ༑ དེ་ནས་བླ་མ་རྡོ་རྗེ་གདན་པ་དང་མཇལ་ནས་ཆོས་གསན་ཅིང་ཡོད་པ་དང༌། བླ་མ་ན་རེ་ཁྱོད་ལ་མུ་སྟེགས་ཀྱི་གནོད་པ་ཡོང་བར་འདུག་གསུངས་པས། མི་ཡོང་ངམ་མིན་ལགས་ཞུས་པས། ཡོང་བར་འདུག་གསུངས། འོ་ན་བལ་ཡུལ་དུ་མུ་སྟེགས་སྐལ་ལྡན་རྒྱལ་པོ་ཞེས་བྱ་བ་དེ་དང་ཕྲད་ནས་འདི་ལྟར་བྱུང་ལགས་ཞུས་པས ༑ བྷ་ཡ་ན་སའི་སྔགས་དང་གཏོར་མ་འདི་གནང་ནས། བྷ་ཡ་ནའི་སྔགས་བཟླས ༑ གཏོར་ཆེན་ལན་གསུམ་བཏང་བས་ཐ་མ་ལ་ཁོ་ཤི་སྐད། དེས་ན་འདི་བྱིན་རླབས་ཆེ་བ་ཡིན་གསུང་ངོ༌། ། ( ¡¶ ཞ ¡· + ཁ་འབར་མའི་གཏོར་ཆེན་ཞལ་ཤེས་དང་བཅས་པ་བཞུགས། ། ) ༄༅། །བཅོམ་ལྡན་འདས་ཐུགས་རྗེ་ཆེན་པོ་ལ་ཕྱག་འཚལ་ལོ། །འགྲོ་རྣམས་སྲིད་མཚོ་ལས་སྒྲོལ་ཞིང༌། །བློ་ཆེན་དད་ལྡན་བླ་མ་དང༌། །དཔལ་ལྡན་འཇིག་རྟེན་དབང་ཕྱུག་ལ། །བཏུད་དེ་གཏོར་མའི་ཆོ་ག་བྲི། །ངན་རྟོག་སྨྲ་བའི་དྲི་བྲལ་ཞིང༌། །ཕན་པ་སྦྱིན་པར་བྱེད་པ་ཡི། གང་ཟག་གནས་དུས་ཡོ་བྱད་དང༌། ། ཆོ་ག་ཕན་ཡོན་དྲུག་སྡོམ་ཡིན། །དེ་ལ་གཏོར་མ་གཏོང་བའི་སློབ་དཔོན་དང༌། བུམ་བཟླས་བྱེད་པའི་རྣལ་འབྱོར་པ་གཉི་ག་དམ་ཚིག་དང་སྡོམ་པ་དང་ལྡན་པ་ཁྲོ་བོ་གང་རུང་གི་བསྙེན་པ་སྔོན་དུ་སོང་བས་བྱའོ། །གཏོར་གཡོག་པ་གཉིས་ཀྱང་ལྷའི་རྣལ་འབྱོར་དང་བསྲུང་བ་དང་ལྡན་པ་སྟེ། དེ་ལྟར་བཞི་ཀའང་གཏོར་མའི་བྱ་བ་མ་ཚར་བར་དུ་ངག་བཅད་པར་བྱའོ། །གཉིས་པ་གནས་ནི་མི་དང་དུད་འགྲོ་ལ་སོགས་པས་དབེན་པ་དགོས་ཏེ།

གཏོར་མ་བཤམ་པའི་ས་ཕྱོགས་དེ་ཕྱག་དར་ལ་སོགས་པ་གཙང་མར་བྱ་ཞིང༌། བའི་རྣམ་ལྔས་བྱུགས་པ་དང་མེ་ཏོག་ལ་སོགས་པ་དགྲམ་པར་བྱའོ། །གསུམ་པ་དུས་ནི་གཟའ་དང་སྐར་མ་བཟང་པོ་འཛོམ་པའི་ཚེ་བྱ ༑ བཞི་པ་ཡོ་བྱད་ནི། རྟེན་གྱི་དཀྱིལ་འཁོར་ཕྱོགས་རེ་ལ་ཁྲུ་བཞི་པ། དེ་མ་ཤོང་ནའང་ཁྲུ་གསུམ་ལས་ཆུང་ངུ་མི་རུང༌། དེ་བའི་རྣམ་ལྔ་དང་ཙནྡན་གྱིས་ལེགས་པར་བྱུགས་ལ། དེར་ཆོས་འབྱུང་བསྒྲུབ་བྱའི་སྒོ་ཕྱོགས་སུ་རྩེ་མོ་བསྟན་པ་ཚོན་རྩི་དཀར་པོས་བྲི་བར་བྱའོ། །དེའི་དབུས་སུ་ ( ¡¶ ཞ ¡· + ཆོས་འབྱུང་གི་སྟེང་དུ་ ) གཏོར་སྣོད་ཆེན་པོ་རྫའམ་ཟངས་གང་ཡང་རུང་བ་བཞག་གོ །མཆོད་པ་ནི་མེ་ཏོག་ལ་སོགས་པ་བདུན་རིམ་པ་བཞིན་བཤམ་མོ། །གཏོར་མ་ནི་ཡུལ་གང་ཡིན་པའི་བྲེ་བཅལ་བའི་ཁལ་གཅིག་བྲེ་བཞི་ལེགས་པར་བཀྲུས་ལ། ཕྱེད་ཆན་དུ་བཙོ། ཕྱེད་ཟན་དུ་བྱའོ ༑ ༑ དེ་མ་འབྱོར་ན་བྲེ་བཅུ་གཉིས་ལས་སྔ་མ་བཞིན་དུ་བྱའོ། །ཟན་ལ་མཉམ་པོར་བརྒྱ་རྩ་བརྒྱད། ཆན་ལའང་དེ་བཞིན་དུ་སྣོད་མཉམ་པོ་གཅིག་གིས་བྱའོ། ། གཞན་ཡང་དཀར་གསུམ། མངར་གསུམ་སྦྱར་བའི་ཨརྒྷ་བྲེ་གསུམ་མམ་བཞི་བཤམ ༑ བུམ་པ་ཟག་རྡོལ་མེད་པ་བྲེ་གསུམ་ཤོང་བ། དེ་མ་རྙེད་ན་བྲེ་གང་ཤོང་བ ༑ མགུལ་ཆིངས་བཅིངས། བགེགས་བསལ། ཨརྒྷ་དང་དྲི་ཆུས་དགང༌། རྩའི་སྒྲུབ་གཡོག་གི་མདུན་དུ་བཞག བཟློག་གླུད་ནི་རྗེན་ཕྱཻ་བཙོས་ལ་འབྲུ་སྣ་ཚོགས་ཀྱིས་བརྒྱན་ཏེ་ནད་པ་ལ་སོགས་པ་གང་རུང་གི་ཁྲུ་གང་བྱས་ལ། ལུང་ཐང་གི་མིག་དང་ ༑ འགྲོན་བུའི་སོ་དང༌། སྐྱེ་ཆ་སྐྲ་ཚབ་ནོར་བུ་ལ་སོགས་པའི་རྒྱན་དང༌། ཞྭ་ལ་སོགས་པ་གང་ཡིན་ལྟར་བྱའོ། །དེ་ཆོས་འབྱུང་གི་རྩེ་མོའི་ཕྱོགས་སུ་ཤིང་ལ་སོགས་པའི་སྟེང་དུ། དེས་གཏོར་སྣོད་ཀྱི་ནང་མཐོང་ཙམ་དུ་བཞག་གོ །གཞན་དག་བྱད་བྱེད་པ་ཡོད་ན་རང་གི་འཁོར་ཇི་ཙམ་ཡོད་པ་དང༌། གང་བསྲུང་བའི་མི་རྣམས་ལ་ཟན་ཁམ་རེ་གཏད་ལ་དེ་དག་གི་དྲི་མ་ལ་དྲིལ་བར་བྱའོ། །དེས་ནི་དཀྱིལ་འཁོར་དང་མཆོད་པ་བཤམས་པ་དང༌།

གཏོར་མའི་ཡོ་བྱད་བཤམས་པ་དང་ ༑ བུམ་པ་དང་བཟློག་གླུད་བཤམས་པ་ལྔའི་ཡོ་བྱད་བསྟན་པའོ། །ལྔ་པ་ཆོ་ག་ནི། ¡Ã སྔོན་དུ་ཕ་རོལ་ཏུ་ཕྱིན་པའམ། དཀོན་མཆོག་བརྩེགས་པ་ལ་སོགས་པའི་མདོ་འདོན་པ་དང༌། དཀོན་མཆོག་མཆོད་པ་ལ་སོགས་པ་དང༌། རང་གི་ཆོས་སྐྱོང་བ་རྣམས་ལ་གསོལ་མཆོད་རྒྱས་པར་བྱེད་པ་ལ་སོགས་པ་སྔོན་དུ་སོང་བས། ཉི་མ་སྣུར་མནན་སོང་བ་དང༌། གཏོར་མ་ལ་འཇུག་པར་བྱའོ། །དེ་ཡང་སྒྲུབ་པ་པོ་ ( ¡¶ ཞ ¡· - སྔོན་དུ་་་་་་་པ་པོ་ ) གང་ཟག་བཞི་ཀ་ཁྲུས་ལེགས་པར་བྱས་ལ། སློབ་དཔོན་སྟན་བདེ་བ་ལ་འདུག་སྟེ། གཏོར་གཡོག་པ་གཉིས་ཀྱང་གཡས་གཡོན་དུ་བདེ་ཆས་སུ་འདུག་ལ། སྔགས་གཡོག་གཡས་སུ་བུམ་པའི་རྩར་འདུག་ཏུ་གཞུགདེ་ནས་རང་གི་མདུན་དུ་བུམ་པ་ཆུས་བཀང་བའི་སྟེང་དུ། ཆུ་སྙིམ་པ་གསུམ་ཤོང་བའི་སྣོད་བཞག་ལ། སློབ་དཔོན་གྱིས་སེམས་བསྐྱེད་པར་བྱ་སྟེ། བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པའི་མཚོ་ལས་བསྒྲལ་བར་བྱ་སྙམ་དུ་སེམས་བསྐྱེད་ལ། ལྷ་གང་རུང་དུ་བསྐྱེད་དོ། །སྔགས་གཡོག་ཀྱང་ཁྲོ་བོ་གང་རུང་གི་ང་རྒྱལ་བྱས་ལ། བུམ་པ་ལ་ཁྲོ་བོ་གང་རུང་གི་བཟླས་པ་བྱེད་དུ་གཞུག་གོ །དེ་ནས་གཡས་ཀྱི་གཏོར་གཡོག་གིས་ཆན་དང་ཨརྒྷ་བླུགས། གཡོན་གྱི་གཏོར་གཡོག་གིས་ཟན་དང་ཆུ་བླུགས། ཡང་ན་གཡས་ཀྱི་མིས་ཟན་དང་ཆན་བླུགས་གཡོན་གྱི་མིས་ཨརྒྷ་དང་ཆུ་བླུགས་ཀྱང་འདྲའོ ༑ ༑ དེ་ནས་སློབ་དཔོན་གྱིས་འདི་ལ་སྦྱིན། འདི་ལ་མི་སྦྱིན་པའི་དམིགས་པ་གང་ཡང་མི་བྱེད་པར། ལག་པ་གཡོན་པ་སྙིང་གར་ཁུ་ཚུར་བཅངས་ནས། གཡས་པ་མཆོག་སྦྱིན་གྱི་མཐེ་བོང་དཀྱིལ་དུ་བཅུག་པའི་ཆོས་འབྱུང་གི་ཕྱག་རྒྱ་དང་ལྡན་པའི་དཀྱིལ་དུ་རྃ་བསམ། དེའི་སྟེང་དུ་ཨ་བསམ། རིམ་གྱིས་ཨ་མེས་ཞུ་བས་བདུད་རྩིར་སོང༌། དེ་གཏོར་སྣོད་དུ་སོང་བས་སྣོད་ཡངས་ཤིང་རྒྱ་ཆེ་བ། དེ་བདུད་རྩིས་གང་བར་བསམ་ཞིང༌། ན་མསྶརྦ་ཏ་ཐཱ་ག་ཏ། ཨ་བ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུྃ།

ཞེས་ལན་བདུན་བཟླས་ལ། གཡས་ཀྱི་ཕྱག་རྒྱ་ཁ་སྦུབས་ལ། མཆོད་པ་ལྔ་ལ་རེག་ཙམ་རེ་བྱའོ། །དེ་བཞིན་གཤེགས་པ་བཞིའི་མཚན་ནས་བརྗོད་པ་མེད ༑ དེ་ནས་གཡས་ཀྱི་གཏོར་གཡོག་པས་སྣོད་ཆེན་པོར་བླུགས་ལ་ ¡Ã བཤལ་ལོ ༑ ༑ ( ¡¶ ཞ ¡· བཤམ་མོ ) དེ་ལྟར་ལྔ་བཅུ་རྩ་བཞིའི་བར་དུ་བཏང་ལ། གླུད་དེ་སྣོད་དེའི་ནང་དུ་གཞུག ཡང་ལྔ་བཅུ་རྩ་བཞིའི་བར་དུ་གཏང་ངོ༌། །མཐུ་བཟློག་པ་དང་འདྲེ་གདོན་དྲག་པོ་བཟློག་པར་འདོད་ན། གཟུགས་དེ་ལ་དྲི་མ་མི་གཏང༌། ¡Ã སྙིང་གར་མིང་རུས་དང་བཅས་པའི་ལིངྒ་གཞུག དགྲ་བགེགས་ཀྱི་རྣམ་ཤེས་ལིངྒར་དགུག་གཞུག་བྱ། ལིངྒ་ལ་ཁྲག་བསྐུ། དགྲ་བགེགས་བསད། སེམས་ཀྱིས་གཏོར་མ་གཏང་ ༑ ལྔ་བཅུ་རྩ་བཞི་ཐོངས་པ་དང༌། རྟེན་དེ་གཏོར་མའི་ནང་དུ་སྤྱི་གཙུག་ཏུ་བཞག་གོ །དེའི་སྟེང་དུ་ཡང་ལྔ་བཅུ་རྩ་བཞི་པོ་གཏང་ངོ༌། །སྔར་གྱི་དང་བཅས་པའི་ཆུས། གཟུགས་དེའི་སྟེང་དུ་ཡན་ལག་ལྔ་ཁྲུས་བྱས་ལ་བླུག་གོ །མར་མེ་ལྔ་ཡང་གཟུགས་སོ། །གཞན་ལྷག་མ་རྣམས་འདྲའོ། །ཡང་འདི་འདྲ་བ་གཅིག་གསུངས་ཏེ། གདོན་ཞི་བར་འདོད་པ་གཏོར་མ་བཞི་པོ་ཐོངས་པ་དང༌། གཟུགས་དེ་གཏོར་མའི་ནང་དུ་ཡུག་རེ་བཞག ཡང་གདོན་གཏོར་མ་རྫོགས་པ་དང༌། གཞན་གསུངས་ཏེ་མི་གཙོ། ཡང་ཟན་གྱི་ལིངྒ་བརྒྱ་རྩ་བྱས་ལ། གཏོར་མ་རེ་དང་སྤེལ་གསུངས་ཏེ་མི་གཙོ། ( ¡¶ ཞ ¡· - སྙིང་གར་་་་་་་མི་གཙོ། ) དེ་ནས་སློབ་དཔོན་གྱིས་མཉེས་པའི་དཔང་པོ་གཟུགས་པ་ཙམ་བྱས་ཏེ་མཆོད་པ་དང༌། ཟན་གྱི་ལྷག་པ་བྱུང་ན་སྣོད་དེར་བླུགས་ལ། བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་འགྱུར་ཤོག །ཅེས་བྱ་བ་དང༌། སངས་རྒྱས་ཀྱི་བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པ་དང༌། རྗེ་བཙུན་བླ་མ་དམ་པ་རྣམས ༼ དང་ ༽ ། གསང་སྔགས་དང༌། རིག་སྔགས་དང༌། སྙིང་པོ་དང༌།

ཕྱག་རྒྱ་དང༌། དམ་ཚིག་ཅན་རྣམས་ཀྱི་བདེན་པ་དང༌། བདག་གི་བསམ་པ་རྣམ་པར་དག་པའི་བྱིན་གྱི་རླབས་ཀྱིས། མཆོད་སྦྱིན་གྱི་གཏོར་མ་ཁ་དོག་ཕུན་སུམ་ཚོགས་པ། དྲི་ཕུན་སུམ་ཚོགས་པ། རོ་ཕུན་སུམ་ཚོགས་པ། རེག་བྱ་ཕུན་སུམ་ཚོགས་པ། འདོད་པའི་ཡོན་ཏན་རྣམ་པ་ལྔ་དང་ལྡན་པ་འདིས། བདག་མིང་འདི་ཞེས་བགྱི་པའི་བར་ཆད་ཐམས་ཅད་བཟློག་ཏུ་གསོལ། རྨི་ལམ་ངན་པ་དང༌། ལྟས་ངན་པ་དང༌། མཚན་མ་ངན་པ་དང༌། ནད་དང༌། གནོད་པ་དང༌། གདོན་དང་མི་མཐུན་པའི་ཕྱོགས་ཐམས་ཅད་ཞི་བར་མཛད་དུ་གསོལ། བསམ་པ་ཐམས་ཅད་ཆོས་བཞིན་དུ་འགྲུབ་པར་མཛད་དུ་གསོལ། ཞེས་བདེན་པའི་སྟོབས་ལན་གསུམ་བརྗོད། ཁྱད་པར་དུ་ཀླུའི་གནོད་པ་བསྲུང་ན། ཀླུ་སྨན་སྣ་ཚོགས་དང༌། བའི་འོ་མ། མདུན་དུ་དུང་ལ་སོགས་པའི་སྒྲ་འགྲོ ༼ སྒྲོགས ༽ ། གཏོར་མ་འཁྱེར་བ་དང་མཉམ་པོར་གཡས་ཀྱི་ངོས་ནས ༑ བུམ་བཟླས་པས་ཁྲོ་བོ་གང་རུང་གི་སྔགས་དྲག་པོར་ཟློས་ཤིང༌། བུམ་པའི་ཆུ་སྦྲེལ་ཞིང༌། ཁྲོ་བོའི་འགྲོས་ཀྱིས་འགྲོའོ། །སློབ་དཔོན་གྱིས་ཕྱི་ནས་རྡོ་རྗེ་གསོར་ཞིང་དྲིལ་བུ་གསིལ་ལ། རྐང་པ་ཁྲོ་བོའི་འགྲོས་ཀྱིས་འགྲོའོ། །སྔགས་འདི་བཟླས ༑ ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ ༑ ཧ་ན་ཧ་ན།ཨ་མྲྀ་ཏེ་ཧཱུྃ་ཕཊ། དེ་ནས་གནོད་པའི་བགེགས་གནས་པའི་སའམ ༑ དགྲའི་ཡུལ་མཐོང་བའི་སར་གཏོར་མ་དྲག་ཏུ་འཕང་ངོ༌། །ལྷག་མ་མ་ལུས་པར་བྱའོ། །གོས་ཐུ་བརྡབ། འོ་དོད་འབོད། བདུད་རྩི་འཁྱིལ་པའི་སྔགས་དྲག་ཏུ་བཟླས། མཁར་གྱི་ངོས་ལ་བརྒྱབ་ན་ངེས་པར་འཇིག་གོ །ཀླུའི་གནོད་པ་བཟློག་པ་ནི། ཆུ་བོར་བསྐྱལ། དེ་ནས་ཀུན་གྱིས་ཕྱིར་མིག་མི་ལྟ་བར། སློབ་དཔོན་གྱིས་རྟིང་མནན་ཏེ་བསྲུང་བའི་སྔགས་དྲག་ཏུ་བཟླས་ཤིང་ལོག་ལ། བཟའ་བཏུང་བཟང་པོས་ཚིམ་པར་བྱ། སློབ་དཔོན་ལ་སོགས་པ་ལ་ཡང་བསྙེན་བཀུར་ཡང་བྱ། དཔའ་ཟས་ཀྱི་ཚུལ་དུ་ཐམས་ཅད་མགུ་བར་བྱས་ནས། དཀྱིལ་འཁོར་གྱི་རྗེས་མི་མངོན་པར་བྱའོ།

།དྲུག་པ་ཕན་ཡོན་ནི། ངེས་པར་འཆི་བ་བསླུ་བ་དང༌། གཞན་གྱི་སྦོད་གཏོང་ཕྱིར་བཟློག་པ་དང༌། གདུག་པ་ཀླུའི་ནད་སེལ་བར་བྱེད་ནུས་པ་དང༌། རིམས་ནད་བསྲུང་བ་དང༌། དགྲ་བོ་བརླག་པར་བྱེད་ནུས་པ་ལ་སོགས་པ་ཕན་ཡོན་དཔག་ཏུ་མེད་པ་ཡོད་ཀྱང༌། འདིར་གཙོ་བོ་རང་གི་གནོད་པ་བསྲུང་ཞིང་གཞན་གྱྀ་གནོད་པ་བཟློག་པའོ། །དེ་ལྟར་གཏོར་མའི་ཆོ་ག་གསལ་བར་བྱས་པ་ཡི། །དགེ་བ་དེ་ཡིས་འདི་བྱེད་པ་ཡི་སྐྱེ་བོ་རྣམས། །གདུག་པའི་གནོད་པ་ལས་གྲོལ་ཚེ་རིང་ནད་མེད་དང༌། །བདེ་བ་ཕུན་སུམ་ཚོགས་པའི་འབྲས་བུ་མྱུར་འབྱིན་ཤོག །ས་མཱཔྟ། གང་ཞིག་རིན་ཆེན་གྲགས་པས་གསུངས་པ་རང་རང་གི །ངན་རྟོག་མངོན་རློམ་དུག་ཆུའི་དྲི་མའི་ཚོགས་ཆེན་གྱིས། །རྣམ་པར་སྦགས་པས་གཏོར་མའི་ཆོ་ག་ཕལ་ཆེར་ནི། །ལུས་ཉོན་མོངས་པ་ཁོ་ནར་ཟད་ཀྱི་འབྲས་མཆོག་མིན། །གང་ཞིག་བརྩེར་ལྡན་གསུང་གི་བདུད་རྩི་དག །བདག་ལ་གང་བབ་དེ་ལས་འབྲས་བུ་ནི། །མཆོག་ཆེན་རྣམ་པར་སྐྱེ་བར་བྱེད་པས་ན། ། ཞལ་ནས་སྙན་དུ་བརྒྱུད་པའི་གདམས་ངག་གོ །ཨི་ཐི། ཐེག་པ་མཆོག་གི་རྣལ་འབྱོར་པ་བསོད་ནམས་རྩེ་མོས་སྦྱར་བའོ།། །།ཨོཾ་བཛྲ་ས་ཏྭ་ས་མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ། དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟཽ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷིམྨེ་པྲ་ཡཙྪ ༑ སརྦ་ཀརྨྨ་སུ་ཙ་མེ། ཙིཏྟཾ་ཤྲེ་ཡཿཀུ་རུ་ཧཱུྃ། ཧ་ཧ་ཧ་ཧ་ཧོཿབྷ་ག་ཝཱན་སརྦཱ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲཱི་བྷ་ཝ། མ་ཧཱ་ས་མ་ཡ་སཏྭ་ཨ།། །།སརྦ་མངྒ་ལཾ།།༄༅། ། ( ¡¶ ལུ ¡· + བླ་མ་ ) རྡོ་རྗེ་གདན་པའི་ཆོས་དྲུག་བཞུགས། །༄༅། །བླ་མ་དམ་པ་རྣམས་ལ་ཕྱག་འཚལ་ལོ། །ཐུགས་རྗེ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །དཔལ་ལྡན་རྟོག་པའི་འཆིང་རྣམས་བཅད། །རྒྱ་ཆེ་རབ་ཟབ་ཐུགས་མངའ་བ། །ཀུན་ཏུ་ཐུགས་རྗེའི་འོད་ཟེར་གྱིས། །ཀུན་ནས་འདྲེན་ལ་ཕྱག་འཚལ་ལོ། །གང་ཞིག་རིན་ཆེན་གྲགས་པའི་གསུང༌། །སྙིང་རྗེ་ཆེན་པོ་ལས་རྙེད་པ།

།བདུད་རྩི་ལྟ་བུའི་མངོན་རྟོགས་རྣམས ༑ ༑ འདིར་ནི་རྣམ་པར་བཤད་པར་བྱ། སྡོམ་ལ། ཕྱི་ནང་དགྲ་བགེགས་ཞི་བ་དང༌། །རིམས་ནད་ཞི་དང་འཆི་བ་བསླུ། །ཚེ་བསྲིང་སྡིག་པ་དག་བྱ་སྟེ། །རྣམ་པ་དྲུག་གིས་བསྡུས་པ་ཡིན། །དེ་ལ་ཕྱིའི་བར་དུ་གཅོད་པ་ཆོམ་རྐུན་དང་སྟག་ལ་སོགས་པའི་ ( ¡¶ ལུ ¡· + སེམས་ཅན་གྱིས་ ) གནོད་པ་ཞི་བར་བྱ་ཞིང༌། སྡིག་པ་དག་པར་བྱ་བའི་ཕྱིར། འཕགས་མ་འོད་ཟེར་ཅན་བསྒོམ་པར་བྱའོ། །དེ་ལ་རྣལ་འབྱོར་པ་གང་དག་ལྷ་མོ་འོད་ཟེར་ཅན་བསྒྲུབ་པར་འདོད་པ་དེས་སྔ་དྲོའི་དུས་སུ་ཁ་ཤར་ཕྱོགས་སུ་བལྟ་བར་བྱའོ། །ཕྱི་དྲོའི་དུས་སུ་ནུབ་ཕྱོགས་སུ་བལྟ་བར་བྱའོ། །གློ་བུར་བ་རྣམས་ལ་ནི་གང་དང་གང་དུ་དམིགས་པ་དེ་དང་དེར་ཁ་བལྟ་བར་བྱས་ལ། ལུས་ཁྲུས་བྱས་ཏེ། སྟན་ནང་ཚངས་ཅན་ལ་སྐྱིལ་ཀྲུང་གིས་གནས་པར་བྱ་སྟེ། བདག་དང་སེམས་ཅན་ཐམས་ཅད་ཀྱི་སྡུག་བསྔལ་དང་བར་དུ་གཅོད་པ་ཞི་བར་བྱའོ་སྙམ་པའི་སྙིང་རྗེ་ཆེན་པོ་བསྐྱེད་པར་བྱ་སྟེ། བྱང་ཆུབ་མཆོག་གི་ཕྱག་རྒྱ་བཅས་ལ་མཚན་མོ་ཡིན་ན་སྙིང་གར་ཟླ་བ། ཉིན་མོ་ཡིན་ན་ཉི་མ་ལ། ཨོཾ་དཀར་པོ་དམིགས་ཏེ ༑ དེ་ལས་འོད་དཀར་པོ་བྱུང་སྟེ། རང་གི་ལུས་འོད་དུ་གྱུར་པ་ལས་རང་རྣམ་པར་སྣང་མཛད་སྐུ་མདོག་དཀར་པོ། དཀའ་ཐུབ་ཀྱི་ཆ་ལུགས་ཅན་གོས་དམར་པོ་གྱོན་པ་བྱང་ཆུབ་མཆོག་གི་ཕྱག་རྒྱ་ཅན་དུ་བསྐྱེད་པ་དེའི་བ་སྤུའི་བུ་ག་ནས་འོད་བྱུང་སྟེ། འོད་ཀྱི་ར་བ་ཟླུམ་པོ་ཆེ་བར་བྱས་ཏེ། དེའི་མ་མོ་ལ་མྱ་ངན་མེད་པའི་མཆོད་རྟེན་བུམ་པ་ཡན་ཆད་བསམ་མོ། །ལམ་དུ་འགྲོ་བ་ཡིན་ན་ཇི་ཙམ་འགྲོ་བའི་ཚད་དུ་ར་བ་བྱའོ། །གཉིས་པ་དེའི་ནང་དུ་རང་གི་བསྲུང་བ་བྱ་བ་རྣམས་བསམ་པར་བྱའོ། །མདུན་ན་ཕ་མ་གཡས་སུ་སྤུན་དང༌། སྲིང་མོ་ཞང་པོ་རྣམས། བླ་མ་དང་ཆོས་སྤྱི་བོ། རྒྱབ་ཏུ་བྲན་དང་ནོར། གཡོན་དུ་བུ་དང་ཆུང་མ་རྣམས་བསམས་ཏེ ༑ དེ་རྣམས་གང་མེད་ཀྱང་དེའི་ས་རྣམས་སྟོང་པར་བྱའོ། །དེ་ནས་རང་གི་སྙིང་གར་ཟླ་བ་ལ་མྃ་བསམས་ལ།

དེ་ལས་མྱ་ངན་མེད་པའི་ཡལ་ག་མྃ་གྱིས་མཚན་པའོ ༑ ༑ དེ་གྱུར་པ་ལས་འོད་ཟེར་ཅན་མ་གསེར་གྱི་མདོག་ཅན་སྐེམ་པ་གཡས་ཁབ ༑ གཡོན་སྐུད་པ་བསྣམས་པ་བཞེངས་ནས་བཞུགས་པ་དེ་གཡས་པའི་སྣ་བུག་ནས་བྱུང་ནས་མདུན་ན་གནས་པའི་དེའི་མཐུས་གདུག་པ་ཅན་རྣམས་ར་བའི་ནང་དུ་བཀུག་ལ། དེ་ནས་ལྷ་མོ་དེ་ལས་ལྷ་མོ་དེ་འདྲ་བ་དཔག་ཏུ་མེད་པ་སྤྲོས། གདུག་པ་ཅན་རྣམས་ཀྱི་ཁ་དང༌། མིག་རྣམས་བཙེམས་ནས་ར་བའི་ཕྱིར་བསྐྱུར་བར་བསམ། དེ་ནས་ཕྱོགས་བཞི་དང་མཚམས་བཞི་དང༌། སྟེང་འོག་གཉིས་ཏེ་བཅུར་བདག་རྒྱལ་བར་བསམ་མོ། །དེ་ནས་འདི་སྐད་བདག་གིས་ཞེས་པ་ནས། གསུངས་པ་ལ་མངོན་པར་བསྟོད་དོའི་བར་ཚར་གཅིག་བཟླས་སོ། །འོད་ཟེར་ཅན་གྱི་སྙིང་པོ་བརྗོད་པར་བྱ་སྟེ། དེ་ནས་སྭ་བྷཱ་ཝའི་བར་ལན་བདུན་བརྗོད་ལ་དེའི་བར་དུ་ཕྱག་རྒྱ་མ་ཞིག་པར་བྱའོ། །དེ་ནས་ནང་དུ་འཇུག་པའི་རླུང་དང་བསྟུན་ནས་སྣ་བུག་གཡོན་ནས་འོད་ཟེར་ཅན་མ་བཀུག་སྟེ་སྙིང་གར་ཐིམ་པ་ལས་རང་འོད་ཟེར་ཅན་དུ་གྱུར་པར་བསམ། དེའང་གསེར་གྱི་མདོག་ཅན་གཡས་པ་མཆོག་སྦྱིན་པ། གཡོན་གྱིས་མྱ་ངན་མེད་པའི་ཡལ་ག་བཟུང་བ། ཤིང་རྟ་ཕག་པ་དམར་སེར་བཞིས་དྲངས་པའི་ཁྲི་ལ་བཞུགས་པར་བསམ་མོ། །དེ་ནས་རང་དང་འཕགས་པ་ལས་འོད་བྱུང་བ་ལས། ཕག་མཆེ་བ་གཙིགས་པ་དཔག་ཏུ་མེད་པ་སྤྲོས་ཏེ། མིག་ལ་སོགས་པ་བཙེམས་པའི་སེམས་ཅན་དེ་རྣམས་ཟོས་ནས་རོ་ཐམས་ཅད་ཞུ་སྟེ་གསེར་གྱི་སར་བསམས་ལ་ཕག་པ་རྣམས་མཚུལ་པ་ཕྱིར་བསྟན་པའི་ར་བ་ཆེན་པོར་གྱུར་པར་བསམ་མོ། །དེ་ནས་གཟུངས་སྔགས་བཟླས་པར་བྱ། འགྲོ་བ་ཡིན་ན་འགྲོ་ཞིང་བཟླས་སོ། །གལ་ཏེ་དེས་ཡིད་སྐྱོ་བར་གྱུར་ན། དེ་དག་མི་དམིགས་པར་བྱའོ། །ཉི་མ་དང་ཟླ་བའི་མདུན་ནི་སྔ་དྲོ་དང་དགོང་མོའི་ཁ་ལྟ་ཕྱོགས་ཏེ་སྔ་དྲོ་ཤར། དགོང་མོ་ནུབ་ཏུ་བལྟའོ། །ལམ་དུ་འགྲོ་བར་བྱེད་པ་ན། གང་འགྲོ་ཕྱོགས་སུ་བལྟས་ལ་རང་གི་སྤྱི་བོར་བྱང་ཆུབ་མཆོག་གི་ཕྱག་རྒྱ་བཅིངས་ལ

༑ སྙིང་པོ་ལན་གསུན་བརྗོད་དོ། །དེ་ནས་ཆོས་གོས་ལ་སོགས་པའི་གྲྭ་ལ་ཟླ་བའི་དཀྱིལ་འཁོར་ལ་མྃ་སེར་པོ་བསམས་ཏེ། གདུག་པ་ཅན་རྣམས་མྃ་གྱི་འོད་ཀྱིས་བཀུག་ལ་མྃ་ལ་གཞུག་གོ །དབུགས་མ་ཤོར་བར་མདུད་པ་གསུམ་བྱའོ། ། ཡང་ན་སྐུད་པ་བྱས་ལ་གོས་ཀྱྀ་མཐའ་མའང་ ( ¡¶ ལུ ¡· འམ་ ) སྐ་རགས་ལ་གདགས་སོ ༑༑ ཟླ་བ་གཅིག་ཏུ་མདུད་པར་བསམ་མོ། །གྲོལ་བ་ལ་ནི་ཉིན་མཚན་དེ་ཉིད་ལ་དགྲོལ་བར་བྱའོ། །ཡང་ཤིང་བུ་སོར་བཞི་པ་གཉིས་རྣ་ལྟག་གཡས་གཡོན་དུ་བཅུག་ལ་གླང་པོ་ཆེའི་མཆེ་བར་བསམས་ཏེ་འཇིགས་པ་བསྲུང་ངོ༌། །གཏོར་མ་དང་མཎྜལ་དང༌། སྲུང་བའི་འཁོར་ལོ་དང༌། རབ་གནས་རྣམས་གཞུང་ཉིད་དུ་གསལ་ལོ། །དེ་ལྟར་ཕྱིའི་བར་དུ་གཅོད་པ་ཞི་བའི་ཐབས་བཤད་ནས། ནང་གི་བགེགས་ལྷའི་བུའི་བདུད་ལ་སོགས་པ་ཞི་བར་བྱ་བའི་ཕྱིར། གཏུམ་པོའི་སྒྲུབ་ཐབས་ཞིབ་ཏུ་མ་ཡིན་པ་འདིར་མངོན་རྟོགས་དྲུག་པོ་ཕྱོགས་གཅིག་ཏུ་བྱ་བའི་ཕྱིར་བཤད་པར་བྱ་སྟེ། དེ་ཡང་ཟླ་བ་ཡར་ངོའི་ཚེས་གཅིག་ནས་བཟུང་སྟེ། དྲི་ཞིམ་པོས་ལུས་ལ་བྱུགས་ལ། གོས་གསར་པ་གྱོན་ཞིང་ཟས་དཀར་གསུམ་ལ་བརྟེན་ཏེ། ཤ་ཆང་སྒོག་པ་རྣམས་སྤང་བར་བྱའོ། །དེ་ནས་སྟན་ནང་ཚངས་ཅན་ལ་འདུག་སྟེ་སེམས་ཅན་ཐམས་ཅད་ཀྱི་བསོད་ནམས་བྱང་ཆུབ་བར་དུ་གཅོད་པའི་བདུད་དང༌། བླ་མ་དང་དཀོན་མཆོག་གསུམ་ལ་ཞེ་སྡང་བའི་སེམས་དང༌། ཁྱད་པར་དུ་རང་གི་རྒྱུད་ལ་བདུད་བཞི་སྐྱེད་པར་བྱེད་ཅིང་བདུད་བཞིས་བར་དུ་གཅོད་པ་ཚར་བཅད་པ་དང༌། སྡིག་པ་ཞི་ཞིང་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར ༑ རྡོ་རྗེ་གཏུམ་པོ་བསྒྲུབ་པར་བྱ་སྙམ་དུ་སེམས་བསྐྱེད་དེ། དེ་ཉིད་ཡོངས་སུ་གྱུར་པ་ལས། སྙིང་གར་ ¡Ã པྃ་རྃ་ ( ¡¶ ལུ ¡· - པྃ་རྃ་ ) པད་ཉི་བསམ། །དེ་སྟེང་ཧཱུྃ་ལས་འོད་འཕྲོས་པས། །རང་ལུས་ཐོག་མའི་སྡིག་དག་སྟེ། །འོད་དཔུང་འབར་བར་གྱུར་པར་བསམ། །དེ་ནས་རྡོ་རྗེ་གཏུམ་པོ་ནི། །ཆར་སྤྲིན་ལྟར་གནག་ཞབས་གཡས་ནི། །པུས་ཚུགས་པད་ཉིའི་སྟེང་དུའོ།

།ཕྱག་གཡས་རལ་གྲི་འབར་བ་ སྟེ ༑༑ གཡོན་པ་སྡིགས་མཛུབ་ཞགས་པ་འཛིན། །སྟག་གི་ལྤགས་པས་སྨད་དཀྲིས་ ཤིང་ ༑ ༑ ཀེང་རུས་མགོ་བོ་ལྔས་དབུ་བརྒྱན། །མི་བསྐྱོད་རྡོ་རྗེས་སྤྱྀ་བོར་བརྒྱན།། སྤྱན་གསུམ་མེ་མདག་ལྟར་དམར་བ། །མཆེ་བས་མ་མཆུ་རྣམས་མནན་ཅིང༌། །ཀླུ་ཆེན་བརྒྱད་ཀྱིས་བརྒྱན་པར་བསམ། །དེ་འདྲ་དམ་ཚིག་སྙིང་གར་ནི། །ཡེ་ཤེས་སེམས་དཔའ་རང་འདྲ་བ། །དེ་སྟེང་པྃ་རྃ་པད་ཉིའི་སྟེང༌། །དབང་པོ་རབ་འབྲིང་གི་མངོན་པར་རྟོགས་པ་བཟླས་པའི་རྣལ་འབྱོར་ཏེང་ངེ་འཛིན་སེམས་དཔའ་ཡི་གེ་སྐུ ( ¡¶ ལུ ¡· ཧཱུྃ་ ) ། དེ་ལ་སྔགས་ཀྱིས་བསྐོར་བ་ལ་དམིགས་ཏེ་གསང་སྔགས་བཟླས་པར་བྱའོ། །འཕགས་པ་མི་གཡོ་བའི་སྒྲུབ་པའི་ཐབས་ལ་དོན་བརྒྱད་ཀྱིས་བསྡུས་ཏེ ༑ དབང་པོ་རབ་འབྲིང་གི་མངོན་པར་རྟོགས་པ་བཟླས་པའི་རྣལ་འབྱོར་དང་བཅས་པ་དང༌། ཉིན་ཞག་གཅིག་གིས་སྲུང་བའི་བྱེ་བྲག་བསྟན་པ་དང༌། ཐུན་མཚམས་སུ་མཎྜལ་བྱ་བ་དང༌། གཏོར་མའི་རྣལ་འབྱོར་དང༌། འཁོར་ལོའི་ཆོ་ག་དང་ ༑ བྲིས་སྐུའི་ཆོ་ག་དང༌། སྦྱིན་སྲེག་གི་ཆོ་ག་དང༌། ལས་ཐོར་བུ་བ་བསྟན་པའོ ༑ ༑ འདི་དག་རྒྱས་པར་ལོགས་སུ་ཤེས་པར་བྱའོ། །དེ་ལྟར་དགྲ་བགེགས་ཀྱི་བར་དུ་གཅོད་པ་ཞི་བའི་ཐབས་བརྗོད་ནས་རང་དང་གཞན་གྱི་ནད་ཀྱི་སྡུག་བསྔལ་ཞི་བར་བྱ་བའི་ཕྱིར་སྤྱན་གྱི་རྣལ་འབྱོར་བཤད་པར་བྱ་སྟེ། དེའང་ཁྲུས་བྱས་ལ་སྟན་བདེ་བ་ལ་འདུག་སྟེ། རང་གི་འདོད་ཆགས་ལ་སོགས་པའི་ནད་ཞི་བར་བྱའོ་སྙམ་དུ་སེམས་བསྐྱེད་ལ་མཎྜལ་ཁྲུ་གང་གྲུ་བཞི་པ་བྱས་ཏེ། བའི་རྣམ་ལྔ་དང་དྲི་ཞིམ་པོས་བྱུགས་ལ་དེའི་དབུས་སུ་མཎྜལ་ཟླུམ་པོ་ཙནྡན་དཀར་པོས་བྱུགས་ལ ༑ དེ་ཟླ་བའི་དཀྱིལ་འཁོར་དུ་དམིགས་ལ་དེའི་དབུས་སུ་སྲིན་ལག་གིས་ཙནྡན་ནམ་གུར་གུམ་གྱིས་ལྃ་བྲི་བར་བྱའོ། །དེའི་ཕྱི་རོལ་དུ་གསང་སྔགས་གཡས་སྐོར་དུ་བྲི་བར་བྱའོ། །དེའི་ཕྱི་རོལ་དུ་མཎྜལ་གྲུ་བཞི་པ་ལ་མེ་ཏོག་དཀར་པོའི་ཚོམ་བུ་ལྔ་སིལ་མར་དགྲམ་མོ། །མཆོད་པ་ཡང་བྱའོ།

།དེ་ནས་སྔགས་བརྒྱའམ་སྟོང་ལ་སོགས་པ་བཟླས་པ་སྐྱོན་ལག་པས་བསྡུས་ལ་སྔགས་དང་མེ་ཏོག་དང་བཅས་པས་སྤྱི་བོར་བཞག་སྟེ་ཐིམ་པས་ན་ནད་ཐམས་ཅད་དྲི་ཆེན་གྱི་ལམ་ནས་བྱུང་སྟེ། ལུས་ཤེལ་དག་པ་དང་འདྲ་བར་བསམ་མོ། །གཅིག་གོ །ཡང་ན་སྙིམ་པའི་ནང་དུ་མེ་ཏོག་དཀར་པོ་བླུགས་ཏེ། དེའི་སྟེང་དུ་ཟླ་བའི་དཀྱིལ་འཁོར་བསམས་ལ་དེའི་དབུས་སུ་ལྃ་གྱི་མཐའ་མ་ནས་ཕར་སྔགས་གཡས་སྐོར་དུ་བསམས་ལ་སྔགས་བཟླས་པར་བྱའོ། །དེ་ནས་བརྒྱའམ་སྟོང་ལ་སོགས་པ་ཅི་ནུས་སུ་བཟླས་ཏེ་སྐྱོ་ན། མེ་ཏོག་དེ་རྣམས་སྤྱྀ་བོར་བཞག་པས་ཞུ་ནས་ཐིམ་པས་ནད་ཐམས་ཅད་ཕྱིར་བྱུང་བར་བསམ་མོ། །ཡང་ན་སྙིང་གར་ཟླ་བ་ལ་ལྃ་གྱི་མཐའ་མར་སྔགས་གཡས་སྐོར་དུ་བསམས་ཏེ། བརྒྱའམ་སྟོང་བཟླས་པར་བྱས་ལ། སྐྱོ་ན་དེ་རྣམས་དེར་ཐིམ་པས ༑ ནད་ཐམས་ཅད་ཐུར་དུ་བྱུང་བར་བསམ་མོ། །ཡང་ན་གང་དང་གང་ན་བའི་སར ༑ དེ་ལྟར་བསམས་ལ་བཟླས་པ་བྱ་སྟེ། ཐིམ་པས་ནད་རྣམས་ཐམས་ཅད་ཞི་བར་འགྱུར་ཏེ་རང་བསྲུང་བའོ། །གཞན་བསྲུང་ན་དང་པོར་དཀྱིལ་འཁོར་གྲུ་བཞི་པ་བའི་རྣམ་ལྔ་དང་དྲི་ཞིམ་པོས་བྱུགས་ཏེ། དབུས་སུ་བུམ་པ་སར་པ་གཅིག་བཞག་ལ་དེ་རྙིང་པ་ཡིན་ན་མེས་བསྲེག་གོ །དེ་ལ་མེ་ཏོག་དཀར་པོའི་ཕྲེང་བས་བུམ་པའི་ཁ་དཀྲི། །ཆུ་གཙང་མས་དགང༌། ཆུ་དེ་ཡང་རང་གིས་མཐོང་བར་བྱ། དེའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་ལྃ་གྱི་མཐའ་མར་སྔགས་གཡས་སྐོར་དུ་བསམས་ལ། དེ་ནས་སྔགས་བཟླས་པར་བྱའོ། །སྐྱོ་ན་དེ་རྣམས་ཆུར་ ( ¡¶ ལུ ¡· ཚུར་ ) ཐིམ་པར་བསམས་མོ། །འབུམ་ཕྲག་གཅིག་གི་ཚད་དུ་བཟླས་སོ། །དེ་ནས་ནད་པའི་སྤྱི་བོ་ནས་མར་བླུགས་ཤིང༌། ལུས་བཀྲུ་བ་དང་ཁར་ཡང་བཏུང་བར་བྱའོ ༑ ༑ དང་པོ་ལུས་ཁྲུས་བྱས་ལ་རང་ཡང་བཏུང་ངོ༌། །གཅིག་གོ །ཡང་ ན་ནད་པའི་ནད་སར་པ་གང་ན་བའི་ས་རུ་ཟླ་བའི་དཀྱིལ་འཁོར་བསམ། ལྃ་གྱི་ མཐའ་མར་སྔགས་གཡས་སྐོར་དུ་བསམས་ལ་བརྒྱའམ་སྟོང་དུ་བཟླས་སོ། །སྐྱོ་ན་དེར་ཐིམ་པས་ནད་རྣམས་འཁྲུད་པར་བསམ་མོ།

།ཡང་ན་བྱང་ཆུབ་ཀྱི་ཤིང་གི་ལོ་མ་ལ། ཨརྒའི་ཐང་ཆུ་དང༌། ཙནྡན་དཀར་པོ་བའི་འོ་མ་བྱིས་པའི་ཆུ་རྣམས་བསྲེས་ལ་ཨརྒའི་ཤིང་ལ་སྨྱུ་གུས་ཐིམ་ལེའམ་ལྃ་དང་བཅས་པའི་སྔགས་བྲི། དེའི་དུས་སུ་ཤིང་ལོ་ནི་ཆོས་འབྱུང༌། སྨྱུག་ཤིང་ནི་རྡོ་རྗེ། སྣག་ཚ་ནི་བྱང་ཆུབ་ཀྱི་སེམས་ཡིན་ལ། བྲི་བའི་དུས་ནི་སྙོམས་འཇུག་བྱེད་པར་བསམས་ལ་བྲིས་ཏེ་འོ་མས་བཀྲུས་ལ་བྱའོ། །ཤིང་ལོ་གཞན་ལའང་བྲིས་ཏེ། དེ་བཞིན་དུ་ཆུས་བཀྲུས་ལ་ཡང་དང་ཡང་དུ་བྱས་ལ་ཆུ་དེས་ནད་པ་ལ་ཁྲུས་བྱ་བ་དང་ཁར་ཡང་བཏུང་བར་བྱས་ན། ནད་ཞི་བར་བྱེད་དོ། །དེའི་སྔགས་ནི་འདི་ཡིན་ཏེ། ཨོཾ་རུ་རུ་ཕུ་རུ་ཛྭ་ལ་ཏིཥྛ་སིདྡྷི་ལོ་ཙཱ་ནི་སརྦ་ཨརྠ་ས་དྷ་ནི་མ་མ་ཤཱནྟིཾ་ཀུ་རུ་སྭཱ་ཧཱ། ཞེས་བྱའོ། །ནད་ཞི་བར་བྱ་བའི་ཆོ་ག་བརྗོད་ནས་དུས་མ་ཡིན་པར་འཆི་བ་དང་རྨི་ལམ་ངན་པ་བཟློག་པའི་ཕྱིར་ཐུགས་རྗེ་ཆེན་པོ་ཡི་གེ་ཕྱེད་དང་བཞི་པའི་རྣལ་འབྱོར་གྱི་ཐབས་བཤད་པར་བྱའོ།། དེ་ཡང་འདི་ཟླ་བ་ཡར་ངོ་ལ་གནས་ཡིད་དུ་འོང་བར་བསྙེན་གནས་ཁྲུས་དང༌།གཙང་སྦྲ་དང་བཅས་ཏེ་གོས་གསར་པ་གྱོན་ལ་ཟས་དཀར་གསུམ་ལ་བརྟེན་ཏེ། ཐ་མལ་པ་དེ་ཉིད་ཀྱིས། གསང་སྔགས་བཟླས་ཏེ་གྲངས་བཟུང་བའམ། ཡང་ན་གྲངས་ངེས་པ་མེད་པར་ཅི་ནུས་པར་བཟླས་པར་བྱའོ། །དེ་ལ་སྔགས་ལ་འཇུག་པའི་དུས་སུ་ཨྃ་ཞེས་སྔགས་གཅིག་ལ་འཇུག་གོ །ལྷག་མ་རྣམས་ལ་མི་བྱ་སྟེ་དེ་ཡང་སྔགས་ནི་འདི་ཡིན་ཏེ། ཨ་རོ་ལི་ཀ་བྱ་བ་ཡིན་ནོ། །དེ་ལྟར་བྱས་པས་མཚན་མ་བཟང་པོ་འབྱུང་སྟེ། འཕགས་པ་སྤྱན་རས་གཟིགས་ཉིད་དམ་དགེ་སློང་ཆོས་གོས་སྔོན་པོ་གྱོན་པའི་གཟུགས་སུ་རྨི་ལམ་དུ་འོངས་ནས་སྐྱེས་བུ་ཁྱོད་ཀྱིས་སྔར་སྡིག་པ་བྱས་པ་ཐམས་ཅད་དག་པར་བྱས་པས་ད་མ་བྱེད་ཅིག་ཅེས་པའམ། ཁྱོད་ཀྱི་བར་ཆད་ཐམས་ཅད་ཞི་བར་འགྱུར་རོ་ཞེས་བྱ་བ་ལ་སོགས་པ་འབྱུང་ངོ༌། ། གཞན་ཡང་དེའི་ཕན་ཡོན་ནི། །ཚེ་ནོར་ཤེས་རབ་འཕེལ་བ་དང༌། །ནད་སོགས་ཞི་བ་ཚེ་འདི་ཡི། །མ་འོངས་མྱུར་དུ་འཚང་རྒྱར་འགྱུར།

།ཞེས་བྱའོ། །དེ་ལྟར་དུས་མ་ཡིན་པ་འཆི་བའི་བར་དུ་གཅོད་པ་ཞི་བར་བྱེད་པའི་ཆོ་ག་བརྗོད་ནས་ཚེའི་ཚད་ལས་ལྷག་པར་བྱ་བའི་ཕྱིར། མེ་རུ་སི་ཀ་ར། ཞེས་བྱ་བའི་གཟུངས་ཀྱི་ཆོ་ག་བཤད་པར་བྱའོ། །དེའང་འདི་ལྟར་དཀར་པོའི་ཕྱོགས་ཀྱི་ཚེས་གཅིག་ནས་བསམས་ཏེ། ནངས་པར་ནམ་ལེགས་པར་ལངས་ནས་བརྩམས་ཏེ། ཉི་མ་མ་ཤར་གྱི་བར་དུ་བྱ་བ་ཡིན་ཏེ་ལུས་ཁྲུས་བྱས་ལ་ཁ་ཤར་དུ་བལྟས། ཙོག་པུར་འདུག་ལ་ཐལ་མོ་སྦྱར་བས་ཕྲེང་བ་བཟུང་སྟེ། མདུན་གྱི་ནམ་མཁར་དེ་བཞིན་གཤེགས་པ་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་མདོག་གསེར་བཙོ་མ་ལྟ་བུ་བྱང་ཆུབ་ཀྱི་ཤིང་ལ་རྒྱབ་བརྟེན་ནས་བཞུགས་པ། ཞབས་སྐྱིལ་ཀྲུང་ཕྱག་གཡོན་པས་ཆོས་གོས་ལྟེ་བའི་ཐད་སོར་བཟུང་བ། ཕྱག་གཡས་པ་སྐྱབས་སྦྱིན་གྱི་ཕྱག་རྒྱས་རང་གི་སྤྱི་བོར་རེག་པའི་ཚེ་བྱིན་གྱིས་རློབ་པར་དམིགས་ཏེ། གསང་སྔགས་བརྒྱ་རྩ་བརྒྱད་བཟླས་སོ། །དེ་ནས་རྫོགས་པའི་སངས་རྒྱས་དེ་འོད་དུ་ཞུ་བར་གྱུར་ནས། རང་གི་སྤྱི་བོར་ཐིམ་པར་བསམ་མོ། །དེ་ལ་འདིའི་དམ་ཚིག་ནི་སྐྱེ་བོ་གཞན་ལ་གསང་བར་བྱ་སྟེ། དེ་དག་གིས་མི་ཤེས་པར་བྱས་ན་ཚེ་ཚད་ལས་ལྷག་པར་འགྱུར་རོ ༑ ༑ དེ་ལ་གསང་སྔགས་ནི་འདི་ཡིན་ཏེ། ཨོཾ་ན་མོ་བྷ་ག་ཝ་ཏེ། མེ་རུ་སི་ཀ་ར་ཀུ་ཏ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ། ཏཏྱ་ཐཱ། ཨོཾ་མེ་རུ་མེ་རུ། མ་ཧཱ་ཡ་མེ་རུ་ཡཻ་སྭཱ་ཧཱ། ཞེས་པའོ། །དེ་ལྟར་ཚེ་རིང་བར་འགྱུར་བའི་ཆོ་ག་བརྗོད་ནས་ད་ནི་ཁྱད་པར་ལས་ཀྱི་སྒྲིབ་པ་ཟད་པར་བྱ་བའི་ཕྱིར་ཡི་གེ་བརྒྱ་པའི་རྣལ་འབྱོར་ལ་གནས་པར་བྱའོ། །དེ་ལས་འདི་ལྟར་སྔར་བརྗོད་པ་རྣམས་ཀྱིས་ཀྱང་ལས་ཀྱྀ་སྒྲིབ་པ་འདག་ཅིང་མངོན་པར་བྱང་ཆུབ་པར་འགྱུར་མོད་ཀྱི་གཙོ་བོར་སྡིག་པ་འདག་པར་བྱེད་པ་ཡིན་པས་འདི་ལ་འབད་པར་བྱས་ན་མྱུར་དུ་བྱང་ཆུབ་ཐོབ་པར་འགྱུར་རོ། །དེའང་འདི་ལྟར་དཀར་པོའི་ཕྱོགས་ཀྱི་ཚེས་གཅིག་གི་ནངས་པར་ནས་བརྩམས་ཏེ། གནས་ཡིད་དུ་འོང་ཞིང་གཙང་ལ་དྲི་ཞིམ་པོ་དང་ལྡན་པའི་སར

༑ ཁྲུས་དང་གཙང་སྦྲ་ལ་གནས་པས་ཨ་མོ་གྷ་པཱ་ཤ་ལ་སོགས་པའི་གསོ་སྦྱཽང་དང་ལྡན་པས་རང་བཞིན་གྱིས་ཁ་ན་མ་ཐོ་བ་ལ་སོགས་པ་དང༌། ཤ་དང་ཆང་སྤངས་ཏེ། དཀར་གསུམ་ལ་གནས་ ( ¡¶ ལུ ¡· + པ་ ) དེས་དྲི་ཞིམ་པོའི་ཆུས་མཎྜལ་ལེགས་པར་བྱུགས་ཏེ། དེའི་སྟེང་དུ་སྟེགས་བུ་ཅུང་ཟད་མཐོ་བའི་སར་ཤཱཀྱ་ཐུབ་པའི་སྐུ་ལུགས་མ་ལ་སོགས་པ་བཞག་ལ། དེའི་མདུན་དུ་རང་ཅུང་ཟད་དམའ་བའི་སྟན་ལ་པུས་མོ་གཉིས་བཙུགས་ཏེ་བསྡད་ལ། བདག་གི་སྡིག་པ་དག་པར་བྱས་ལ། རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ་སེམས་ཅན་ཐམས་ཅད་ཀྱི་དོན་བྱའོ། །ཞེས་སེམས་བསྐྱེད་པར་བྱའོ། །ཡན་ལག་བདུན་པ་བཟང་སྤྱོད་བཞིན་བྱ་གསུང་ངོ༌། །དེ་ནས་སྐུ་དེ་ཉིད་དམིགས་ཏེ་གསང་སྔགས་བཟླ་བར་བྱ་བ་ཡིན་ཏེ། དེ་ལ་སྔགས་རེ་རེའི་སྔོན་ལའང་གུས་པ་དང་བཅས་པས་བཏུད་དེ་ཕྱག་བྱའོ། །དེ་ལྟར་སྔགས་རེ་རེ་ལ་ཕྱག་རེ་རེ་མཆོད་པ་བཟང་པོ་ཉིན་མོ་ལན་གསུམ་དུ་བྱ་ཞིང་བཟླའོ། །མཚན་མོ་ལན་གསུམ་མ་གྲུབ་ནའང་སྲོད་དང་ཐོ་རངས་གཉིས་སུ་བྱའོ། །དེ་ལྟར་མཆོད་པ་དང༌། ཕྱག་དང་བཟླས་པ་རྣམས་ཀྱི་ཚུལ་གྱིས་ཉིན་མཚན་མེད་པར་བྱས་ན་མཚན་མ་འབྱུང་བར་ཐེ་ཚོམ་མེད་དོ། །དེ་ལ་མཚན་མ་ནི་དངོས་སུའམ། རྨི་ལམ་དུ་དགེ་སྦྱོང་གི་གཟུགས་སམ་སྐུ་ཉིད་དམ་གང་ཡང་རུང་བའི་གཟུགས་སུ་འོངས་ནས་རིགས་ཀྱི་བུ་ཁྱོད་ལ་སྡིག་པ་མེད་དོ་ཞེས་སྨྲ་བར་འགྱུར་རོ། །མཚན་མ་འབྱུང་བའི་དུས་ནི་ཞག་བཅུའམ་ཟླ་བ་གཅིག་གམ་གཉིས་སམ་གསུམ་ལ་སོགས་པ་ན་མཚན་མ་འབྱུང་སྟེ། ཇི་སྲིད་མཚན་མ་མ་བྱུང་གི་བར་དུ་བྱ་སྟེ། མཚན་མ་འབྱུང་བ་ལ་ཐེ་ཚོམ་མི་ཟའོ། །ཟླ་བ་ལ་སོགས་པ་ལ་བྱེད་ནའང་འདི་ནི་ཡར་ངོ་ལ་བྱའི་མར་ངོ་ལ་མི་བྱའོ། །ངེས་པའི་རྟགས་འབྱུང་བ་ཡིན་ནོ། །འདི་ལ་བདེ་བར་གཤེགས་པ་ཤཱཀྱ་ཐུབ་པའི་སྐུ་མེད་དུ་མི་བཏུབ་བོ།། དེ་ལ་གསང་སྔགས་འདི་ཡིན་ཏེ། ན་མ་སྟྲཻ་ཡཱ་དྷཱི་གཱ་ནཱཾ་ཏ་ཐཱ་ག་ཏཱ་ནཱཾ། སརྦ་ཏྲཱ་པྲ་ཏི་ཧ་ཏཱ་བཱ་བྷི་དྷརྨཱ་ཏྲ་བ་ལི་ནཱཾ།

( ¡¶ ལུ ¡· + ཨོཾ་ ) ཨ་ས་མ་ས་མ་ས་མནྟ་ཏོ྅་ནནྟཱ་པཱཔྟི་ཤཱ་ས་ནི ༑ ཧ་ར་ཧ་ར་སྨ་ར་སྨ་ར་ཎ། བི་ག་ཏ། རཱ་ག་བུདྡྷ་དྷརྨ་ཏེ། ས་ར་ས་ར་ས་མ་བ་ལ ༑ ཧ་ས་ཧ་ས། ཏྲ་ཡ་ཏྲ་ཡ། བྷ་ག་ཝཱཾ་མ་ཧཱ་ཝ་ར་ལཀྵ་ཎེ། ཛྭ་ལ་ཛྭ་ལ་ན་སཱ་ག་རེ་སྭཱ་ཧཱ། ཞེས་བྱ་བ་ནི་ངེས་པ་ཡིན་ནོ། །ཛེ་ཏཱ་རི་དང་རྡོ་རྗེ་གདན། །རིན་ཆེན་གྲགས་པ་ཉིད་དང་ནི། །སྙིང་རྗེ་ཆེན་པོ་ཞེས་བྱ་བས། །སེམས་ཅན་རྣམས་ལ་ཕན་ཕྱིར་བསྟན། །དེ་ཡི་ཚུལ་གྱི་མངོན་རྟོགས་ཀྱི། །རིམ་པ་གང་ཞིག་འདི་བྱས་པའི།། དགེ་བ་དེས་ནི་འགྲོ་བ་རྣམས། །ཀུན་གྱིས་བྱང་ཆུབ་ཐོབ་པར་ཤོག །བླ་མ་རྡོ་རྗེ་གདན་པའི་ཐུགས་དམ་ཆོས་དྲུག་ཕྱོགས་གཅིག་ཏུ་བསྡེབས་པའི་བརྗེད་བྱང་རྫོགས་སོ།། །།༄༅། །མི་གཡོ་བའི་ཆོས་སྐོར་རྒྱ་གཞུང་བསྟོད་པ་དང་ ( ¡¶ ཞ ¡· འཕགས་པ་མི་གཡོ་བ་སྔོན་པོ་པུས་བཙུགས་ཀྱི་སྒྲུབ་ཐབས་ལས་ཚོགས་དང་ ) བཅས་པ་བཞུགས། ། ༄༅། །བགེགས་རྣམས་སྲེག་པའི་གཉིས་མེད་ཡེ་ཤེས་མེ་འོད་རྣམ་འཕྲོ་ཞིང་ ༑ ༑ སྐུ་མདོག་སྔོན་པོ་ཤེས་རབ་རལ་གྲི་ཞགས་པས་ཕྱག་གཉིས་བྲལ། །པུས་མོ་ས་ལ་བཙུགས་ཤིང་སྤྱན་གསུམ་རྣམ་འབར་མཆེ་བ་གཙིགས། །ཀླུ་ཆེན་ ¡Ã རྒྱན་གྱིས་ ( ¡¶ ཞ ¡· བརྒྱད་ཀྱིས་ ) རྣམ་པར་བརྒྱན་པའི་གཏུམ་ཆེན་ལ་ཕྱག་འཚལ། །དཔའ་ཆེན་ཉི་མ་འབུམ་གྱི་གཟི། །སྟོན་ཀའི་ནམ་མཁའ་ལྟར་དང་བ། །འཇིག་པའི་དུས་ཀྱི་སྤྲིན་ལྟར་སྒྲོགས། །བགེགས་འཇོམས་མི་གཡོ་མགོན་ལ་འདུད། །བླ་མ་དམ་པའི་ཞབས་ལ་སྤྱི་བོས་ཕྱག་འཚལ་ལོ། །འཕགས་པ་མི་གཡོ་བའི་གཏམ་རྒྱུད་ནི། ཡང་དག་པར་རྫོགས་པའི་སངས་རྒྱས་བཞུགས་པའི་ཚེ། དགེ་སློང་གཅིག་བསམ་གཏན་ལ་ ¡Ã བཞུགས་ ( ¡¶ ལུ ¡· སྙོམས་པར་ཞུགས་ ) པའི་དུས་སུ། གཞན་འཕྲུལ་དབང་བྱེད་ལྷའི་བདག་པོ་ཞེས་བྱ་བ་མི་ནག་པོ་རྟ་ནག་ལ་ཞོན་པའི་རྣམ་པས་དགུ་ཚིགས་ལྟ་བུའི་ལམ་ནས་བྱུང་སྟེ། བར་དུ་གཅོད་པ་བྱས་པ་ལས། ཡང་དག་པར་རྫོགས་པའི་སངས་རྒྱས་ཀྱི་ཐུགས་ཀ་ནས། རྡོ་རྗེ་གཏུམ་པོ་དཔག་ཏུ་མེད་པ་སྤྲོས་ཏེ། ལྷའི་དབང་པོ་དེ་ཚར་བཅད་དེ།

ཞབས་ཀྱི་འོག་ཏུ་བཅུག་གོ །དེ་ནས་ཡང་དག་པར་རྫོགས་པའི་སངས་རྒྱས་ཀྱི་ཐུགས་ཀ་ནས་སྤྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྤྲུལ་པ་ཡིན་ཞེས་དྷ་བྱང་ཆུབ་སེམས་དཔས་གསུངས་སོ།།ཡང་སློབ་དཔོན་ཛེ་ཏཱ་རི་དགྲ་ལས་རྣམ་པར་རྒྱལ་བ། རིག་པའི་གནས་ལྔ་ལ་མཁས་པར་གྱུར་པས་ ( ¡¶ ལུ ¡· - པས་ ) ཀྱང༌། རྒྱལ་པོའི་པ་ཏྲ་མ་ཐོབ་པས། ཡུལ་དང་ཡུལ་དུ་རྒྱུ་ཞིང༌། པཎྜི་ཏ་རྣམས་ལ་རྩོད་པ་བྱེད་དེ། རྟེན་ཁྱད་པར་ཅན་རྣམས་ལ་བལྟ་ཞིང༌། མཆོད་པ་བྱེད་ཅིང་འགྲོ་བའི་དུས་སུ་ནགས་གསེབ་ཅིག་ན། ལྷ་ཁང་ཞིག་འདུག་པར་མཆོད་པའི་ཡོ་བྱད་ཁྱེར་ནས་ཕྱིན་པའི་དུས་སུ། ལྷ་ཁང་དེ་ན་རྡོ་རྗེ་གཏུམ་པོའི་སྐུ་ཤིན་ཏུ་འཇིགས་སུ་རུང་བ་ཞིག་མཐོང་ནས་མ་དད་པ་སྐྱེས་ཏེ། དེ་བཞིན་གཤེགས་པའི་སྐུ་ནི་མཐོང་ན་མི་མཐུན་པ་མེད་པ། སྐུ་བལྟ་བས་ཆོག་མི་ཤེས་པ་ཞེས་བྱ་བ་ཡིན་པ་ལ། འདི་ལྟ་བུ་སྲིན་པོའི་གཟུགས་ཅན་འཇིགས་སུ་རུང་བ་ནི། དེ་བཞིན་གཤེགས་པའི་སྐུ་མ་ཡིན་སྙམ་དུ་མ་དད་པ་སྐྱེས་ཏེ། མཆོད་པ་མ་བྱས་པར་སླར་ལོག་གོ །དེའི་མཚན་མོ་རྨི་ལམ་དུ། རྣམ་པར་སྣང་མཛད་གངས་ཅན་མཚོ་ཞེས་བྱ་བའི་ཐུགས་ཀ་ནས། རྡོ་རྗེ་གཏུམ་པོ་དེ་ལྟ་བུ་དཔག་ཏུ་མེད་པ་སྤྲོ་བ་དང་བསྡུ་བ་བྱེད་པ་མཐོང་ནས། གཉིད་སད་པ་དང་འགྱོད་པ་སྐྱེས་ཏེ། དེ་བཞིན་གཤེགས་པའི་སྐུ་ནི་གདུལ་བྱའི་ངོར། སྟག་དང༌། རི་བོང་ལ་སོགས་པ་ཅིར་ཡང་སྣང་བ་ཡིན་པ་ལ། ངས་དེ་ལྟར་མ་ཤེས་པས་སྡིག་པ་བྱས་སོ་སྙམ་ནས། སླར་མཆོད་པའི་ཡོ་བྱད་ཁྱེར་ཏེ། མཆོད་པ་བྱས་སོ། །ཡང་དེའི་མཚན་མོ་རྨི་ལམ་ན

༑ དེ་བཞིན་གཤེགས་པའི་སྐུ་ལ་མ་དད་པའི་སྡིག་པ་ནི། དེ་ཙམ་གྱིས་འདག་པར་མི་ནུས་པས། ཁྱོད་ཀྱི་སྒྲུབ་པའི་ཐབས་རྩོམས་ཤིག་ཅེས་གནང་བ་བྱིན་ནོ། ། དེ་ནས་སློབ་དཔོན་གྱིས་སྒྲུབ་པའི་ཐབས་མཛད་དོ། །དེས་ན་རྣམ་པར་སྣང་མཛད་ནི་སྐུ་ཡིན་ལ། འདི་དེའི་སྤྲུལ་པ་ཡིན་པས། འདི་སྐུའི་རིགས་ཡིན་པ་དང༌། ཡང་འཇམ་དཔལ་ནི་གསུང་གི་རིགས་ཡིན་ལ། དེའི་མཚན་ཡང་དག་པར་བརྗོད་པ་དང་ ༑ རྣམ་སྣང་མངོན་པར་བྱང་ཆུབ་པ་ ( ¡¶ ཞ ¡· རྒྱུད་ ) ལས་ཀྱང༌། མི་གཡོ་རལ་པ་གཅིག་གིས་བསྒྱྀངས། ཞེས་བྱ་བ་ལ་སོགས་པ་གསུངས་པས། གསུང་གི་རིགས་ཡིན་པར་སློབ་དཔོན་གཞོན་ནུ་སྦས་པ་ཞེས་བྱ་བ་འདོད་དོ། །ཡང་མི་གཡོ་བ་ནི་གསུམ་སྟེ། བརྐྱང་བསྐུམ་ནི་སྐུའི་རིགས་ཡིན་ལ། པུས་མོ་གཡོན་བཙུགས་པ་ནི་གསུང་གི་རིགས་ཡིན་ལ། གཡས་བཙུགས་པ་ནི། ཐུགས་ཀྱི་རིགས་ཡིན་ཞེས་རྟོག་པའི་རྒྱུད་ལེའུ་བདུན་པ་ལས་ཀྱང་གསུངས་སོ། །དེ་ནས་ན་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་སྤྲུལ་པ་ཡིན་ནོ། །སྒྲུབ་པའི་ཐབས་འདི་ནི། སློབ་དཔོན་ཛེ་ཏཱ་རིས་མཛད་པའི། སྒྲུབ་པའི་ཐབས་ཀྱི་གཞུང་ལ་བརྟེན་པའི་གདམས་ངག་ཡིན་ཏེ། སློབ་དཔོན་ཛེ་ཏཱ་རིས། བླ་མ་རྡོ་རྗེ་གདན་པ་ཆེན་པོ་ཞེས་བྱ་བ། རྟེན་དགེ་སློང་ ( ¡¶ ཞ ¡·¡¶ ལུ ¡· བསྙེན་ ) དུ་བཞུགས་པ། བསྐྱེད་རྫོགས་ལ་བརྟན་པ་ཐོབ་པ་ལ། དེས་རྡོ་རྗེ་གདན་པ་ཆུང་བ་ཞེས་བྱ་བ། རྟེན་དགེ་སློང་དུ་ཡོད་པ་ལ། དེས་བླ་མ་བ་རི་རིན་ཆེན་གྲགས་པ་ ¡Ã ལ། དེས་བླ་མ་ ( ¡¶ ཞ ¡·¡¶ ལུ ¡· སྙིང་རྗེ་ཆེན་པོ་དང་ལྡན་པས་གསན། དེས་ ) ས་སྐྱ་པ་ལ་གསུངས་སོ། །གཏམ་རྒྱུད་དོ ༑༑ ༑༑ འཕགས་པ་མི་གཡོ་མགོན་ལ་ཕྱག་འཚལ་ལོ། །སེམས་ཅན་ཐམས་ཅད་ཀྱི་ཚེ་དང་བསོད་ནམས་དང༌། བྱང་ཆུབ་ཀྱི་བར་དུ་གཅོད་པའི་བདུད་བགེགས་དང་ ༑ བླ་མ་དཀོན་མཆོག་ལ་ཞེ་སྡང་བའི་སེམས་ཅན་ཚར་བཅད་པ་དང༌། ཁྱད་པར་དུ་རང་གི་རྒྱུད་ལ་བདུད་བཞི་སྐྱེད་པར་བྱེད་ཅིང་ལུས་ངག་ཡིད་གསུམ་གྱི་དགེ་བའི་ལས་བཟློག་ཅིང༌།

མི་དགེ་བའི་ལས་ལ་སྦྱོར་ཏེ། བྱང་ཆུབ་ཀྱི་བར་དུ་གཅོད་པར་བྱེད་པའི་ལྷའི་བུའི་བདུད་རྣམ་པར་གཡེང་བར་བྱེད་པ་ལ་སོགས་པ་ཞི་བར་བྱ་བའི་ཕྱིར། གཏུམ་པོ་ཆེན་པོ་བསྒྲུབ་པར་བྱའོ། །དེ་ལ་དང་པོ་ཟླ་བ་གང་ཡང་རུང་བའི་ཡར་ངོའི་ཚེས་གཅིག་ལ་སོགས་པ་ནས་ལུས་ཁྲུས་བྱས་ལ། དྲི་ཞིམ་པོས་ལེགས་པར་བྱུགས་ལ། གོས་གསར་པ་གྱོན་ཏེ། ཟས་དཀར་གསུམ་ལ་སོགས་པ་བརྟེན་ཏེ། ཤ་དང༌། ཆང་དང༌། སྒོག་སྐྱ་དང༌། བདེ་བྱེད་ལ་བྱིན་པའི་ལྷག་མ་ལ་སོགས་པ་སྤངས་ཏེ། སྟན་བདེ་བ་ལ་འདུག་ལ། ཐོག་མར་སེམས་བསྐྱེད་པར་བྱ་སྟེ། བདག་དང་སེམས་ཅན་ཐམས་ཅད་ཀྱི་ལྷའི་བུའི་བདུད་ལ་སོགས་པ་ཐམས་ཅད་ཞི་བར་བྱས་ལ། རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར་བདག་གིས་འཕགས་པ་མི་གཡོ་བ་བསྒྲུབ་སྙམ་དུ་སེམས་བསྐྱེད་ནས ༑ སེམས་ཀྱི་རྒྱུན་དེ་ཡོངས་སུ་གྱུར་པ་ལས། རང་ཐ་མལ་པའི་སྙིང་ ( ¡¶ ཞ ¡· + ག་ ) སྒོ་ང་སྟོང་པ་ལྟ་བུའི་ནང་དུ། པཾ་སེར་པོ་ལས་པདྨ་ ¡Ã དམར་པོ་ ( ¡¶ ཞ ¡· - དམར་པོ་ ) འདབ་མ་བརྒྱད་པ། དེའི་སྟེང་དུ་རཾ་དམར་པོ་ལས། ཉི་མའི་དཀྱིལ་འཁོར། དེའི་སྟེང་དུ་རང་གི་སེམས། ཡི་གེ་ཧཱུྃ་མཐིང་ག་གཅིག་ཏུ་བསམས་ཏེ། དེ་ལས་འོད་བྱུང་སྟེ། མུན་ཁང་དུ་སྒྲོན་མེ་བཏེག་པ་ལྟར། ལུས་ཀྱི་ནང་བ་སྤུའི་བུ་ག་ཐམས་ཅད་འོད་ཀྱིས་ཁེངས་པས། ཚེ་ཐོག་མ་མེད་པ་ནས། ལུས་ངག་ཡིད་གསུམ་གྱིས་བསགས་པའི་སྡིག་པ་སྒྲིབ་པ་མ་ལུས་པར་དག་སྟེ། ལུས་ཤེལ་སྒོང་ཡོངས་སུ་དག་པའམ། རས་དྲི་མ་མེད་པའམ། སྐར་མའི་རྣམ་པ་འདྲ་བར་གྱུར་པར་བསམས་ལ། དེ་ཉིད་ལས་བཅོམ་ལྡན་འདས་ཀྱི་སྐུ་བསྐྱེད་པ་ནི། དབང་པོ་ཐ་མ་ཡིའོ ༑ ༑ དབང་པོ་འབྲིང་གི་བསྒོམ་པ་ནི། སེམས་བསྐྱེད་པ་ནས། ལུས་འོད་ཕུང་དུ་གྱུར་པའི་བར་འདྲའོ། །དེ་ནས་ཁྱད་པར་དུ་འོད་ཕུང་དེ། སྙིང་གའི་པདྨ་དང༌། ཉི་མ་དང༌། ཧཱུྃ་ལས་བསྡུ། དེ་གསུམ་ཡོངས་སུ་གྱུར་པ་ལས། བཅོམ་ལྡན་འདས་ཀྱི་སྐུར་བསྐྱེད་པའོ། །དབང་པོ་རབ་ཀྱི་བསྒོམ་པ་ནི།

ཐོག་མར་སེམས་བསྐྱེད་པ་ནས ༑ འོད་ཀྱི་ལུས་པད་ཉི་དང་ཧཱུྃ་ལ་བསྡུ་བའི་བར་དུ་བྱས་ལ། ཁྱད་པར་དུ་པདྨ་ཡང་ཉི་མ་ལ། དེ་ཡང་ཧཱུྃ་ལ། དེ་ཡང་ཞབས་ཀྱུ་ལ། དེ་ཧའི་ཁོག་པ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། དེ་སྟོང་པར་བྱ། དེའི་ངང་ལ་ཅུང་ཞིག་བཞག དེ་ནས་སྟོང་པའི་ངང་དེ་ལས། པྃ་སེར་པོ་ལས་སྣ་ཚོགས་པདྨ། དེའི་སྟེང་དུ་རྃ་དམར་པོ་ལས། ཉི་མའི་དཀྱིལ་འཁོར། དེའི་སྟེང་དུ་ཧཱུྃ་མཐིང་ནག་ཡོངས་སུ་གྱུར་པ་ལས། བཅོམ་ལྡན་འདས་བསྐྱེད་དོ། །དེ་ལྟར་དབང་པོ་རབ་འབྲིང་ཐ་མ་གང་ཡང་རུང་བས། བཅོམ་ལྡན་འདས་ཞལ་གཅིག་ཕྱག་གཉིས་པ། སྐུ་མདོག་མཐིང་ནག པདྨ་དང་ཉི་མའི་དཀྱིལ་འཁོར་གྱི་སྟེང་དུ། པུས་མོ་གཡོན་བཙུགས་པ ༑ གཡས་པ་ཅུང་ཞིག་བསྐུམ་ནས་བཞེངས་ལ་ཁད་པ། ཕྱག་གཡས་པ་ན་རལ་གྲི་འབར་བ་ཕྱར་བ། གཡོན་སྡིགས་མཛུབ་སྙིང་གར་བཅས་ཏེ། དེ་ལ་ཞགས་པ་ལན་གསུམ་དཀྲིས་པ། དེ་ཡི་རྩེ་མོར་རྡོ་རྗེ་ཕྱེད་པ་ཡོད་པ་ཕྲག་གོང་དུ་བསྐྱུར་བ། མཆེ་བས་མ་མཆུ་མནན་པ། མིག་གསུམ་གྱི་གཡས་གྱེན་དུ་ལྟ་བས། ལྷའི་བུའི་བདུད་ལ་སོགས་པའི་འཆིང་བར་བྱེད་པ། གཡོན་ཐུར་དུ་ལྟ་བས། ཀླུ་དང་ལྷ་མ་ཡིན་ལ་སོགས་པ་སྲེག་པར་བྱེད་པ། དབུས་མ་བར་སྣང་དུ་ལྟ་བས། ལུས་ལ་འོད་འབར་བས། བར་སྣང་གི་གནོད་སྦྱིན་དང༌། སྲིན་པོ་དང༌། དགྲ་དང་བགེགས་ཀྱི་ཚོགས་ཐམས་ཅད་སྲེག་པར་བྱེད་པ། སྐྲ་སེར་པོ་གྱེན་དུ་བཅིངས་པ། རལ་པ་ལྔ་གཡོན་དུ་འཕྱངས་པ། ཆུ་བདག་དབང་དུ་སྡུད་པའི་བརྡར། སྦྲུལ་དཀར་པོས་སེ་རལ་ཁར་བྱས་པ། དབུ་ལ་རིན་པོ་ཆེའི་ཅོད་པན་དང༌། ཡན་ལག་ཐམས་ཅད་རིན་པོ་ཆེས་བརྒྱན་པ། སྨད་དར་ཁ་དོག་སྣ་ཚོགས་ཀྱིས་དཀྲིས་པ། སྤྱྀ་བོར་མི་བསྐྱོད་རྡོ་རྗེས་མཚན་པའོ། །དེ་ནི་བར་ཆད་ ( ¡¶ ལུ ¡· + ཐམས་ཅད་ ) ཉེ་བར་ཞི་བ་དང༌། དངོས་གྲུབ་སྒྲུབ་པའི་ཆ་ལུགས་ཡིན་ནོ། ཁྱད་པར་དུ་ཀླུ་གདོན་ཞི་བར་འདོད་ན། པུས་མོ་གཡས་པ་བཙུགས་ལ། སྟག་ལྤགས་ཀྱི་ཤམ་ཐབས་ཅན། དབུ་ལ་ཐོད་ པ་སྐམ་པོ་ལྔས་བརྒྱན་པ།

ཀླུ་ཆེན་པོ་བརྒྱད་ཀྱི་རྒྱན་ཅན ( ¡¶ ལུ ¡· + ཏེ ) ། དེའི་ ( ¡¶ ལུ ¡· - དེའི་ ) སྤྱྀ་བོར་མཐའ་ཡས་སྔོན་པོ། རྣ་བར་འཇོག་པོ་དམར་པོ། མགྲིན་པར་པདྨ་སྔོ་སྐྱ། སེ་རལ་ཁར་ཀརྐོ་ཊ་ལྗང་གུ། དཔུང་པར་རིགས་ལྡན་ཁྲ་བོ། ལག་གདུབ་ལ་དུང་སྐྱོང་སེར་པོ། སྐ་རགས་ལ་ནོར་རྒྱས་དཀར་པོ། རྐང་གདུབ་ལ་པདྨ་ཆེན་པོ་སྔོ་སྐྱ། གཞན་ཐམས་ཅད་སྔ་མས་འགྲེ་སྟེ། དམ་ཚིག་སེམས་དཔའ་བསྐྱེད་པའོ། །དེའི་ཐུགས་ཀར་པྃ་ལས་པདྨ་དང༌། རྃ་ལས་ཉི་མ་བསྐྱེད་དེ། དེའི་ ¡Ã སྟེང་དུ་ ( ¡¶ ལུ ¡· དབུས་སུ་ ) ཧཱུྃ་མཐིང་ག་ཡོངས་སུ་གྱུར་པ་ལས། ཡེ་ཤེས་སེམས་དཔའ་དང་འདྲ་བ་མཚོན་གང་བ་བསྐྱེད་དོ། །དེའི་ཐུགས་ཀར་ ¡Ã པྃ་རྃ་ལས། ( ¡¶ ཞ ¡· - པྃ་རྃ་ལས། ) པད་ཉིའ ི་སྟེང་ དུ། ཧཱུྃ་མཐིང་ནག་གི་ཏིང་ངེ་འཛིན་སེམས་དཔའོ།། དེའི་མཐའ་མར་སྔགས་ཀྱི་ཕྲེང་བས་བསྐོར་བར་དམིགས་སོ། །ཡང་ན་ཡེ་ཤེས་སེམས་དཔའ་ནི། རལ་གྲི་མཚོན་གང་བ་དེའི་ཆང་ཟུང་སྟོང་པའི་ནང་དུ། ཏིང་ངེ་འཛིན་སེམས་དཔའ་དམིགས་ཏེ་གང་ ( ¡¶ ལུ ¡· - གང་ ) རུང་ངོ༌། །དེ་ལྟར་སེམས་དཔའ་སུམ་བརྩེགས་སུ་བསྒོམས་པའི་ཏིང་ངེ་འཛིན་སེམས་དཔའ་ལས་དེ་དག་དང་མཐུན་པའི་ཁ་དོག་ཅན་གྱི་སྔགས། ཨོཾ་ཙཎྜ་མ་ཧཱ་རོ་ཥ་ཎ་ཧཱུྃ་ཕཊ། ཅེས་བསྐོར་བ་ལ་དམིགས་ཏེ། སྔགས་བཟླ་བར་བྱའོ། །དེ་ལྟ་བུའི་ཚུལ་གྱིས་བཟླས་པའི་གྲངས་ནི། རྫོགས་ལྡན་གྱི་དུས་སུ། ¡Ã ཡི་གེའི་གྲངས་ཀྱི་འབུམ་འགྱུར་ཏེ། མདོར་ན་འབུམ་ཕྲག་བཅུ་བཟླས་སོ། །རྩོད་པའི་དུས་སུ་ཡི་གེ་གྲངས་ཀྱི་བརྒྱད་འགྱུར་ཏེ་ཡི་གེ་རེ་རེའི་དབང་དུ་བྱས་ནས་འབུམ་ཕྲག་བརྒྱད་བརྒྱད་དེ། མདོར་ན་ ( ¡¶ ལུ ¡· - ཡི་གེའི་་་་་་་མདོར་ན་ ) འབུམ་ཕྲག་བརྒྱད་ ( ¡¶ ལུ ¡· - བརྒྱད་ ) ཅུ་བཟླས་ཤིང༌། བསྙེན་པ་བསྐྱལ་བར་བྱ་སྟེ་རྒྱུན་དུ་བཟླས་པའོ། ཁྱད་པར་དུ་རྨི་ལམ་ངན་པའམ། མི་མ་ཡིན་གྱི་ཆོ་འཕྲུལ་ལ་སོགས་པ་བྱུང་ན། ཨོཾ་ཙཎྜ་མ་ཧཱ་རོ་ཥ་ཎ་གནོད་བྱེད་འབྱུང་པོ་མཱ་ར་ཡ་ཧཱུྃ་ཕཊ། ཅེས་བཟླ་བར་བྱའོ། །དེ་དག་ནི་སྤྲོས་པ་ལ་དགའ་བ་དང་

༑ མི་དགའ་བའི་དབང་དུ་བྱས་ཏེ། དབང་པོ་རབ་འབྲིང་གི་བསྒོམ་པ་བཟླས་པའི་རྣལ་འབྱོར་དང་བཅས་པ་བསྟན་ཏོ། །དེ་ནས་ཐུན་མཚམས་སུ་གཏུམ་མོའི་མེ་སྦར་བར་བྱ་བ་ནི། ཉམ་ང་བའི་གནས་སམ། བདག་ལ་གདོན་དྲག་པོས་གནོད་ན་བཟླས་པ་ཐོན་ནས། ཐུན་འཇོག་ཁར་སྙིང་གའི་ ¡Ã ཡེ་ཤེས་སེམས་དཔའི་སྙིང་གའི་ ( ¡¶ ལུ ¡· - ཡེ་ཤེས་་་་་་་སྙིང་གའི་ ) ཏིང་ངེ་འཛིན་སེམས་དཔའི་ཧཱུྃ་དེ་ ( ¡¶ ལུ ¡· + ཧ་ ) ཁ་དོག་དམར་པོར་སྦར། དེའི་སྟོབས་ཀྱིས་ཡི་གེ་བཅུ་འབར། དེས་ཡེ་ཤེས་སེམས་དཔའ་ཡང་མེར་འབར། དེས་རང་གི་ལུས་ཀྱི་ནང་དང་ཕྱི་ཐམས་ཅད་འབར་ཏེ། དེ་ནས་སྔར་གྱི་རང་གི་འོད་དང་འདྲེས་ཏེ། འདོམ་གང་ཚུན་ཆད་དུ་གཡས་སྐོར་དུ་འཁོར་བར་ ( ¡¶ ཞ ¡· + འུ་སྒྲ་ ) བསམ་ཞིང༌། རང་གི་སྡིག་སྒྲིབ་ཐམས་ཅད་དང་གནོད་པར་བྱེད་པའི་བགེགས་ཐམས་ཅད་བསྲེགས་པར་བསམ་ཞིང་སྔགས་བཟླའོ། །དེ་ལ་ཅུང་ཟད་བརྟན་པ་དང༌། མེ་དེ་ཇེ་ཆེ་ཇེ་ཆེར་སོང་བ་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་གང་སྟེ། བདག་ལ་ ¡Ã གནོད་པར་བྱེད་པའི་བགེགས་ཐམས་ཅད་ཀྱི་ལུས་ངག་ཡིད་གསུམ་བསྲེགས་པར་བསམ་ཞིང༌། སྔགས་བཟླ་བར་བྱའོ། །དེ་ནས་ཐུན་འཇོག་ཁར་མ་འདོམ་གང་ཚུན་ཆད་དུ་བསྡུས་ལ་བཞག་གོ །ཡང་རང་གི་འདོམ་གང་ཚུན་ཆད་ཀྱི་མེ་ལས། གང་ ( ¡¶ ལུ ¡· - གནོད་པར་་་་་་་ལས། གང་ ) གནོད་པ་བྱེད་པ་ཡོད་པའི་སར། མེ་དེ་ལ་དམར་ནར་གྱིས་དེའི་སྟེང་དུ་སོང་སྟེ་བསྲེགས་པར་བསམ་ཞིང༌། སྔགས་བཟླའོ། །ཐུན་འཇོག་ཁར་འདོམ་གང་ཚུན་ཆད་དུ་བསྡུས་པས་སྲུང་བའི་མཆོག་ཏུ་འགྱུར་རོ། ཁ་ཅིག་མེ་སྦར་བ་རྒྱ་ཆེར་བྱས་ན་གནོད་པ་མ་བྱས་པའི་བགེགས་ལ་གནོད་པས་མི་བྱ་གསུང༌། ཁ་ཅིག་གནོད་པར་བྱེད་ ¡Ã པར་མ་བསམས་ན་གནོད་པའི་སྣང་བ་གཞན་ལ་མི་འཆར་བས་མི་སྣཽ་གསུང༌། ( ¡¶ ཞ ¡·¡¶ ལུ ¡· པ་དེ་ཉིད་ལ་བསམས་པས་བྱས་ན་གཞན་ལ་གནོད་པའི་སྣང་བ་མི་འཆར་བས་མི་སྟོ་གསུང༌། ) ལུགས་ ( ¡¶ ལུ ¡· + ཅན་ ) གཅིག་གོ །ཡང་སྙིང་གའི་ཏིང་ངེ་འཛིན་སེམས་དཔའ་ཧཱུྃ་དེ་

( ¡¶ ལུ ¡· + ཧ་ ) ཁ་དོག་དམར་པོར་བསྒྱུར་ལ་དེ་ལས་མེ་སྦར་རོ། །ལྷག་མ་ནི་སྔ་མ་བཞིན་ནོ། །ཡང་ན་སྤྱི་བོར་ཉི་མའི་དཀྱིལ་འཁོར་ལ་ཧ་ཁ་དོག་དམར་པོ་ཁྲུ་གང་བ་ཞིག་བསམས་ལ། དེ་ལ་མེ་འབར་བས་ལུས་མགོ་ནས་མར་རིམ་གྱིས་འབར་བར་བསམས་ཏེ། ལྷག་མ་ནི་སྔ་མ་བཞིན་ནོ། །མེ་སྦར་བ་ལུགས་གསུམ་པའོ། །དེ་ནས་སེ་གོལ་གྱིས་བསྲུང་བ་ནི། ཐུན་འཇོག་ཁའམ། དུས་ནམ་ཡང་རུང་སྟེ། ལྷའི་ང་རྒྱལ་བརྟན་པོ་དང་ལྡན་པར་བྱ་སྟེ། ལག་པ་གཡོན་པ་སྡིགས་མཛུབ་བྱས་ལ། གཡས་པས་སྤྱྀ་གཙུག་གམ། མུར་གོང་གཡོན་པ་ནས་སྐྲ་ཚོམ་ཞིག་བླངས་ཏེ། གཡས་སུ་ལན་ཅིག་བསྐོར་ཏེ། དེ་ནས་གཡོན་སྡིགས་མཛུབ་དང་བཅས་པས་བཟུང་སྟེ། གཡས་ཀྱིས་སེ་གོལ་གཏོགས་ཤིང༌། ངག་ཏུ། ཨོཾ་ཙཎྜ་མ་ཧཱ་རོ་ཥ་ཎ་ཧཱུྃ་ཕཊ། ལན་གཅིག་བརྗོད་དེ། དེ་ལྟ་བུ་ལན་བདུན་བྱས་ལ། མཐར་སྐྲ་ལ་གྲོལ་མདུད་ཅིག་བྱས་ལ་བཞག་གོ །སྐྲ་མེད་པའི་མི་རྣམས་ཀྱིས་ཀྱང༌། གཡོན་པས་སྙིང་གར་སྡིགས་མཛུབ་བྱས་ཏེ། གཡས་པས་བསྐོར་ཞིང༌། སེ་གོལ་གཏོགས་ཤིང་སྔགས་ཀྱི་ ( ¡¶ ལུ ¡· - ཀྱི་ ) བཟླས་པ་ལན་བདུན་བྱས་པ་ཉིད་ཀྱིས་ཆོག་གོ །ཡང་ན་གང་ཡིན་ཀྱང༌། གཡོན་པས་སྙིང་གར་སྡིགས་མཛུབ་བཅས་ ( ¡¶ ཞ ¡· བཅངས་ ¡¶ ལུ ¡· བྱས་ ) ཏེ། གཡས་པའི་སེ་གོལ་དང་པོ་མདུན་དུ། དེ་ནས་གཡས་སུ། རྒྱབ་ཏུ། གཡོན་དུ། སྟེང་དུ། འོག་ཏུ། མཐར་གཡས་སུ་ལན་ཅིག་བསྐོར་ལ་མདུན་དུ་གཏོགས། དེ་ནས་མཚམས་བཅིང་སྟེ། དེ་རེ་རེ་ལ་ཡང་སྔགས་རེ་རེ་བཟླའོ། །དེ་ནས་སྡིགས་མཛུབ་ཀྱིས་བསྲུང་བ་ནི། ལག་པ་གཡོན་པ་སྙིང་གར་སྡིགས་མཛུབ་བཟུང་ལ། སེམས་ཀྱིས། སྤྱི་བོར་ཉི་མའི་དཀྱིལ་འཁོར་ཤིན་ཏུ་ཆེ་བ་ཅིག དེའི་སྟེང་དུ་ཧཱུྃ་རང་གི་ལུས་ ( ¡¶ ལུ ¡· + ཚད་ ) ཙམ་ཅིག་བསམས་ཏེ། དེ་ནས་གཡོན་པའི་སྡིགས་མཛུབ་ལ། གཡས་པའི་སེ་གོལ་བརྡེབ་ཅིང་ ༑ ངག་ཏུ། ཨོཾ་ཙཎྜ་མ་ཧཱ་རོ་ཥ་ཎ་ཧཱུྃ། ཞེས་ཕཊ་མེད་པ་ལན་ཅིག་བརྗོད་ཅིང༌། སེམས་ཀྱིས་སྤྱི་བོར་ཉི་མ་དང༌། ཧཱུྃ་དུ་བཅས་པ་ཐིམ་པར་བསམ་པའི་སྟོབས་ཀྱིས་ལུས་ཐམས་ཅད་རྡོ་རྗེ་ཕྲ་མོ་ནས་འབྲས་ཙམ་གྱིས་གང་བར་བསམ་པའམ།

ཡང་ན་སྤྱྀ་བོ་དང༌། མཆན་ཁུང་གཉིས་དང༌། དཀུ་གཉིས་དང༌། རྐང་མཐིལ་གཉིས་སྙིང་ག་སྟེ་གནས་བརྒྱད་དུ། རྡོ་རྗེ་རྒྱ་གྲམ་རེ་རེ་བསམས་ཏེ། བརྒྱ་བྱིན་གྱིས་རྡོ་རྗེས་ཀྱང་མི་ཕྱེད་པར་བསམས་པས་ཕྱེད་པར་མི་འགྱུར་རོ། །རལ་གྲིས་བསྲུང་བ་ནི ༑ རལ་གྲི་འོད་འབར་ཆང་ཟུང་གི་ནང་སྟོང་པར་བསམས་ལ། རལ་གྲིའི་སོ་ལ་ཨོཾ ༑ དེའི་འོག་ཏུ་ཙ་ཎ། ཆང་ཟུང་གི་དབུས་སུ་ཌ། གཡས་སུ་མ། གཡོན་དུ་ཧཱ། ཆང་ཟུང་གི་འོག་གི་ ( ¡¶ ལུ ¡· ཏུ་ ) དབུས་སུ་རོ། །གཡས་སུ་ཥ། གཡོན་དུ་ཎ། རིན་པོ་ཆེ་ལ་ཕཊ། ཆང་ཟུང་ལ་ཧཱུྃ། དེ་ཐམས་ཅད་ཉི་མ་ལའོ། །དེ་ནས་ཆང་ཟུང་སྟོང་པའི་ནང་དུ་རང་འདུག་པར་བསམས་ནས། རལ་གྲི་ལས་འོད་འབར་བ་གཡས་སྐོར་དུ་འཁོར་བར་བསམ་མོ། །སྲུང་བའི་མཆོག་གོ །དེ་ནས་ཐུན་ཐ་མ་སྲོད་ཀྱི་ཐུན་ཐོན་ནས། ཉལ་བའི་དུས་སུ། ཉལ་བའི་རྣལ་འབྱོར་བྱ་བ་ནི། སྙིང་གའི་ཏིང་ངེ་འཛིན་སེམས་ ¡Ã དཔའི་ཧཱུྃ་ ( ¡¶ ལུ ¡· དཔའ་ ) ལས་མེ་འབར་བས་མེ་དེ་བ་སྤུའི་བུ་ག་ཐམས་ཅད་ནས་ཕྱིར་འཕྲོས་པས། སྣོད་བཅུད་ཐམས་ཅད་བསྲེགས་ནས་སྟོང་པར་བསམས། དེ་ནས་རང་གི་ལུས་ཀྱང་སྟོང་པར་བསྒོམས་ལ། སྟོང་པའི་ངང་ལས་པཾ་ལས་པདྨ། རྃ་ལས་ཉི་མའི་སྟེང་དུ། རང་གི་ཤེས་པ་ཧཱུྃ་མཐིང་ནག་འོད་འབར་བ་ཞིག་ཏུ་བསམས། དེ་ལས་རལ་གྲི་འོད་འབར་བ་ཞིག་ཏུ་བསྒོམས་ལ། དེ་ལས་མེ་འབར་བ་ལ་ཤེས་པ་གཏད་དེ་ཉལ་ལོ། །དེ་ཡང་རལ་གྲི་ཆོས་ཀྱི་དབྱིངས་སྟོང་པ་ཉིད་ཡིན་ལ། དེ་ལས་མེ་འབར་བ་ནི་གཉིས་སུ་མེད་པའི་ཡེ་ཤེས་ཀྱི་ངོ་བོ་ཉིད་ཡིན་གསུང་ངོ༌། །དེ་ནས་ཆུས་བསྲུང་བ་ནི། ནངས་པར་ལྟོ་སྟོང་གི་དུས་སུ་ཁྲུས་བྱས་པའི་རྗེས་ལ་བྱ་སྟེ། དེ་ཡང་དང་པོར་ལུང་ལེན་པའི་དུས་སུ། ནམ་མཁའ་སྐར་མ་མ་སངས་པར་བུམ་པར་ཆུ་བླངས་ལ། དེ་ཁ་བཅད་དེ། ནམ་མཁའ་མི་མཐོང་བར་བྱས་ལ། དེ་ནས་བླ་མ་རྗེ་བཙུན་གྱི་ང་རྒྱལ་བརྟན་པོ་བྱས་ལ ༑ ལག་པ་གཡས་པས་བུམ་པ་ཁ་བཅད་ལ། སློབ་མས་ལག་པར་མེ་ཏོག་བཟུང་སྟེ། བླ་མའི་རྗེས་སུ་བཟླས་པ་ལན་ཅིག་བྱ།

དེ་ནས་བླ་མས་སྔགས་ལན་བདུན་བཟླས་ཏེ། སློབ་མའི་ལག་པ་གཡས་པར་ཆུ་བླུགས་ལ། འཐུང་དུ་བཅུག་སྟེ ༑ དེ་ལྟ་བུ་ལན་གསུམ་བྱ། དེ་ནས་སློབ་མས་བླ་མའི་རྗེས་སུ། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། །ཞེས་ལན་གསུམ་བརྗོད་ལ། བླ་མ་ལ་མེ་ཏོག་དབུལ། བླ་མས་བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། །ཞེས་ལན་གསུམ་བརྗོད་ལ། སླར་སློབ་མའི་མགོར་མེ་ཏོག་སྦྱིན་ནོ། །འདིས་ནི་བླ་མ་དང་ནུས་པ་མཉམ་པར་འགྱུར་རོ། །དེ་ནས་ཕྱིས་རང་གིས་བྱེད་པའི་དུས་སུ། ནངས་པར་གྱི་ཁྲུས་བྱེད་པའི་རྗེས་ལ། ལག་པ་གཡས་པར་ཆུ་བླུགས་ཏེ། གཡོན་པས་དེའི་རྒྱབ་ནས་མཉེ་ཞིང༌། སྔགས་ལན་གསུམ་བཟླས་ལ་བཏུང༌། ¡Ã དེ་ལྟ་བུ་ལན་གསུམ་བྱ ༑ ( ¡¶ ལུ ¡· - དེ་ལྟ་བུ་ལན་གསུམ་བྱ། ) སྔགས་ནི། ན་མཿཙཎྜ་མ་ཧཱ་རོ་ཥ་ཎ་ཡ། ཨོཾ་ཙཎྜ་མ་ཧཱ་རོ་ཥ་ཎ་ཡ། ཀྵཾ་ཏྲཾ་ཏྲཱ་ས་ཡ། ཏྲཱ་ས་ཡ། སརྦ་

( ¡¶ ཞ ¡·¡¶ ལུ ¡· སཾ་ ) ཏྲཱ་ས་ཡ་ ( ¡¶ ཞ ¡· ¡¶ ལུ ¡· + སཾ་ ) ཏྲཱ་ས་ཡ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། འདི་མ་ཆག་ན་རིམས་དྲག་པོ་དང་ ༑ འཇིགས་པའི་སར་ཡང་དགྲ་བགེགས་ཀྱིས་མི་ཚུགས་པར་འགྱུར་རོ། །དེ་དག་རེ་རེས་ཀྱང་ཉིན་ཞག་གཅིག་གི་སྲུང་བར་འགྱུར་རོ། །སྲུང་བའི་བྱེ་བྲག་བསྟན་པའོ། །དངོས་གྲུབ་མྱུར་དུ་བསྒྲུབ་པར་བྱ་བ་ལ་ཚོགས་བསག་པའི་ཕྱིར། ཐུན་མཚམས་སུ་མཎྜལ་ལ་བརྟེན་ཏེ་བསྒྲུབ་པར་འདོད་ན། རང་ ( ¡¶ ལུ ¡· - རང་ ) དབང་པོ་རབ་འབྲིང་གང་ཡང་རུང་བས། ལྷའི་རྣལ་འབྱོར་དུ་གསལ་བཏབ་ལ། སེམས་བསྐྱེད་སྔོན་དུ་སོང་བས། མདུན་དུ་མཎྜལ་ཁྲུ་གང་ཟླུམ་པོ། དྲི་བཟང་པོས་ལེགས་པར་བྱུགས་ལ། དེ་ནས་ལག་པ་མ་བཏེག་པར་མེ་ཏོག་གཅིག་བཞག དེར་འཕགས་པ་མི་གཡོ་བ་སྐད་ཅིག་གིས་བསམས་ལ། དེའི་དབུའི་གཙུག་ཏོར་ལ་ཕུལ་བར་བསམ། དེས་ ( ¡¶ ཞ ¡· + ན་མཎྜལ་བསྲུང་ཞིང་ ) བར་ཆད་ཞིའོ། །དེ་ནས་སྔར་གྱི་དེ་བསལ་ལ། དབུས་སུ་མེ་ཏོག་ཚོམ་བུ་གཅིག་བཞག་གོ །དེ་ནས་ཕྱོགས་མཚམས་བརྒྱད་དུ་ཡང་བཞག་སྟེ། ཚོམ་བུ་དགུ་པར་བྱའོ། །དེ་ནས་དབུས་ཀྱི་ཚོམ་བུའི་སྟེང་དུ། པྃ་སེར་པོ་ལས་པདྨ་འདབ་བརྒྱད་དམར་པོ། དེའི་སྟེང་དུ་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་མཐིང་ག་དེ་དང་རང་གི་ཏིང་ངེ་འཛིན་སེམས་དཔའ་ལས་འོད་བྱུང་བས་ཕྱོགས་བཅུ་ན་བཞུགས་པའི་དེ་བཞིན་གཤེགས་པ་ཐམས་ཅད་སྤྱན་དྲངས་ལ་ཧཱུྃ་དེ་ལ་ཐིམ་པས་ལྷ་དགུ་དུས་གཅིག་ཏུ་བསྐྱེད་དོ།། དབུས་སུ་པདྨ་དང་ཉི་མ་ལ། རྡོ་རྗེ་གཏུམ་པོ། མི་བསྐྱོད་པས་དབུར་བརྒྱན་པ། ཤར་དུ་སེང་གེའི་ཁྲི་ལ་རྣམ་པར་སྣང་མཛད། སྐུ་མདོག་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། ལྷོར་རིན་ཆེན་འབྱུང་ལྡན་སྐུ་མདོག་སེར་པོ། གཡས་མཆོག་སྦྱིན ༑ གཡོན་མཉམ་གཞག རྟའི་གདན་ལ་བཞུགས་པ། ནུབ་ཏུ་རྨ་བྱའི་ཁྲི་ལ་འོད་དཔག་ཏུ་མེད་པ། སྐུ་མདོག་དམར་པོ་མཉམ་གཞག་གི་ཕྱག་རྒྱ་ཅན། བྱང་དུ་ནམ་མཁའ་ལྡིང་གི་ཁྲི་ལ་དོན་ཡོད་གྲུབ་པ་སྐུ་མདོག་ལྗང་གུ

།གཡས་སྐྱབས་སྦྱིན ༑ གཡོན་མཉམ་གཞག་གི་ཕྱག་རྒྱ་ཅན་ནོ། །ཡང་ན་ཤར་དང་ནུབ་ཏུ་ཟླ་བའི་གདན ༑ ལྷོ་དང་བྱང་དུ་ཉི་མའི་གདན་བསྒོམ་ཀྱང་ཆོག་གསུང་ངོ༌། །ཤར་ལྷོར་སྤྱན་མ་སྐུ་མདོག་དཀར་མོ། གཡས་འཁོར་ལོའི་ལྟེ་བ་ལ། མིག་གི་འབྲས་བུ་ཡོད་པ་འཛིན་པ། གཡོན་གདན་ལ་བརྟེན་པའོ། །ལྷོ་ནུབ་ཏུ་མཱ་མ་ཀཱི་སྐུ་མདོག་སྔོན་པོ་གཡས་རྡོ་རྗེ། གཡོན་གདན་ལ་བརྟེན་པའོ། །ནུབ་བྱང་དུ་གོས་དཀར་མོ་སྐུ་མདོག་དམར་མོ། གཡས་པདྨ། གཡོན་གདན་ལ་བརྟེན་པའོ། །བྱང་ཤར་དུ་སྒྲོལ་མ་ལྗང་གུ། གཡས་མཆོག་སྦྱིན། གཡོན་ཨུཏྤལ་འཛིན་པའོ། །ལྷ་མོ་ཐམས་ཅད་པདྨ་དང་ཟླ་བའི་གདན་ལ་སྐྱིལ་ཀྲུང་ཕྱེད་པའི་གར་གྱིས་བཞུགས་པའོ། །ལྷ་ཐམས་ཅད་རིན་པོ་ཆེའི་རྒྱན་དུ་མས་བརྒྱན་པ། དར་ཁ་དོག་སྣ་ཚོགས་ཀྱི་ཤམ་ཐབས་ཅན། འོད་འབར་བར་བསམ་མོ། །ཡང་ལྷ་མོ་བཞི་མེད་དེ། ལྷ་ལྔར་བྱས་ཀྱང་བཏུབ་གསུང་ངོ༌། །དེ་ནས་དེའི་མདུན་དུ། མེ་ཏོག་ལ་སོགས་པའི་མཆོད་པ་ལྔ་བཤམས་ལ། ཨོཾ་ཙཎྜ་མ་ཧཱ་རོ་ཥ་ཎའི་སྔགས་ཀྱི་རྗེས་ལ། ཨོཾ་བཛྲ་པུཥྤེ་ཨཱཿཧཱུྃ། ཞེས་པས་མེ་ཏོག ཨོཾ་བཛྲ་དྷུ་པེ་ཨཱཿཧཱུྃ། ཞེས་པས་བདུག་སྤོས། ཨོཾ་བཛྲ་ཨཱ་ལོ་ཀེ་ཨཱ་ཧཱུྃ་གིས་མར་མེ། ཨོཾ་བཛྲ་གནྡྷེ་ཨཱཿཧཱུྃ་གིས་དྲི་ཆབ། ཨོཾ་བཛྲ་ནི་ཝིདྱེ་ཨཱཿཧཱུྃ་གིས་ཞལ་ཟས་དབུལ། དེ་བཞིན་དུ་ལྷ་དགུ་པོ་རེ་རེ་ལ་ཡང་དབུལ། མི་འབྱོར་ན་དུས་གཅིག་ཕུལ་བས་ཆོག དེ་ནས། ཀྱེ་ཀྱེ་མཐའ་གཉིས་རྣམ་པར་མ་གཡོས་ལ་སོགས་གང་ཡང་རུང་བའི་བསྟོད་པས་བསྟོད་ལ། བཟང་སྤྱོད་ལས་འབྱུང་བ་བཞིན་དུ། ཡན་ལག་བདུན་པ་བྱ་བའམ། ཡང་ན། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང༌། །སངས་རྒྱས་བྱང་ཆུབ་ཡིད་ཀྱིས་གཟུང༌། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས།

།སེམས་ཅན་ཐམས་ཅད་བདག་གི་མགྲོན་དུ་གཉེར། ། བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་ལན་གསུམ་བརྗོད་པར་བྱའོ། །དེ་ནས་དབུས་ཀྱི་གཙོ་བོ་ལ་དམིགས་ཏེ། ཡི་གེ་བཅུ་པ་ཅི་ནུས་བཟླས། དེ་ནས་གྲུབ་ན་གཏོར་མ་བཏང་ལ། དེ་ནས་ཡི་གེ་བརྒྱ་པ་ཅི་ནུས་སུ་བརྗོད་ལ། མཐར་མུཿཞེས་པས། ཡེ་ཤེས་པ་གཤེགས་སུ་གསོལ། དམ་ཚིག་པ་རང་ལ་བསྡུས་ལ། མེ་ཏོག་ཚོམ་བུ་རྣམས་དབུས་སུ་བསྡུས་ཏེ། སྲིན་ལག་གཡས་པ་མགོ་བོར་རེག་པར་བྱའོ། །དེ་ནས་བསོད་ནམས་འདི་ཡིས་ཐམས་ཅད་གཟིགས་པ་ཉིད། །ལ་སོགས་པས་སྨོན་ལམ་གདབ་པར་བྱའོ། །མཎྜལ་གྱི་ཆོ་གའོ། །མཎྜལ་དང་འབྲེལ་པའམ། དུས་ནམ་དུ་ཡང་རུང་བར་གཏོར་མ་གཏང་བར་བྱའོ། །དེ་ཡང་སྤྱིར་གཏོར་མ་ནི་རྣམ་པ་ལྔ་སྟེ། རྒྱུན་དུ་གཏོང་བའི་གཏོར་མ། ནད་པའི་དོན་དུ་གཏོང་བའི་གཏོར་མ། རྨི་ལམ་ངན་པ་བཟློག་པ་དང་འཆི་བ་ ¡Ã བསླུ་བའི་གཏོར་མ། ( ¡¶ ཞ ¡· དང༌། ) ལམ་དུ་བསྲུང་བའི་གཏོར་མ། མཆོག་གི་དངོས་གྲུབ་བསྒྲུབ་པའི་གཏོར་མའོ། །དེ་ལ་དང་པོ། ཤ་རློན་པ་དང༌། དཀུ་བག་ཅན་དང༌། ཁྲག་ལ་སོགས་པས་མ་སྦགས་པའི། ཟས་གཙང་མ་དང༌། དཀར་གསུམ་ལ་སོགས་པ། ཅི་འབྱོར་པ་ལ་ཆུ་གཙང་མས་སྦྱངས་ཏེ། མདུན་དུ་བཤམས་ལ་བདག་དང༌། སེམས་ཅན་ཐམས་ཅད་ཀྱི་ལྷའི་བུའི་བདུད་ལ་སོགས་པའི་བར་ཆད་ཞི་བར་བྱ་བ་དང༌། བཅོམ་ལྡན་འདས་ཀྱི་གོ་འཕང་ཐོབ་པར་བྱ་བའི་ཕྱིར། བཅོམ་ལྡན་འདས་ལ་གཏོར་མ་འབུལ་སྙམ་དུ་སེམས་བསྐྱེད་ལ། དེ་ནས་ཨོཾ་ཨཱཿཧཱུྃ། ལན་གསུམ་མམ། ལྔ་ལ་སོགས་པ་བརྗོད་པས་བྱིན་གྱིས་བརླབས་ཏེ། ཁ་དོག་ཕུན་སུམ་ཚོགས་པ་བལྟས་པས་ཚིམ་པ་དང་ ༑ དེ་བཞིན་དུ། དྲི་དང༌། རོ་དང༌། རེག་བྱ་ཕུན་སུམ་ཚོགས་པ། མི་རྒས་པ་དང་ ༑ མི་འཆི་བ་ལ་སོགས་པར་བྱེད་པའི་ནུས་པ་ཕུན་སུམ་ཚོགས་པར་བསམས་ཏེ་རྫས་སྦྱང་བའོ། །དེ་ནས་མདུན་གྱི་ནམ་མཁར་སྐད་ཅིག་མ་ཙམ་མམ། ས་བོན་ལས ༑ པདྨ་དང་ཉི་མའི་སྟེང་དུ། ཧཱུྃ་ཡོངས་སུ་གྱུར་པ་ལས་གཏུམ་པོ་བསྐྱེད་ལ།

དེ་ནས་རང་གི་སྙིང་གའི་ཏིང་ངེ་འཛིན་སེམས་དཔའི་འོད་ཀྱིས། རང་བཞིན་གྱི་གནས་ནས་ཡེ་ཤེས་སེམས་དཔའ་སྤྱན་དྲངས་ཏེ། དེ་ལ་གཉིས་སུ་མེད་པར་བསྟིམ ༑ དེ་ནས་ཅུང་ཞིག་ཞལ་གདངས་པར་བསམས་ལ། དེའི་ལྗགས་ཀྱི་འོད་ཟེར་གྱྀས་གསོལ་བར་བསམས་ལ། ཐལ་མོ་སྦྱར་བ་ཅུང་ཞིག་ཕྱེ་ལ། ངག་ཏུ་ཡི་གེ་བཅུ་པ་བདུན་ནམ། ཉི་ཤུ་རྩ་གཅིག་གིས་གསོལ་བར་བསམས་ལ། ཨོཾ་བཛྲ་པུཥྤེ་ཨཱཿཧཱུྃ་ཞེས་པ་ལ་སོགས་པས། མེ་ཏོག་ཕུལ་ལ། མཆོད་པ་རྣམ་ལྔས་མཆོད། ( ¡¶ ཞ ¡· + བསྟོད་པ་ནི། ) ཀྱེ་ཀྱེ་མཐའ་གཉིས་རྣམ་པར་མ་གཡོས་ཤིང༌། །སྤྲུལ་པའི་གཟུགས་ཀྱིས་འགྲོ་དོན་དཔག་མེད་མཛད། །འཇིགས་བྱེད་ཆེན་པོ་འགྲོ་བ་ཀུན་སྒྲོལ་ཞིང༌། །སྲིད་པ་གསུམ་ན་དགྱེས་པའི་གར་མཛད་དེ། །སྲིད་པའི་ཆུ་བོ་སྐེམས་ཤིང་མི་མཐུན་བདུད་རྣམས་འཇོམས། །སྲིད་པའི་རླུང་གིས་མ་གཡོས་ཐུགས་རྗེ་མི་གཡོ་མགོན། །རབ་བརྗིད་མི་གཡོ་མགོན་ལ་ཕྱག་འཚལ་ལོ། །ཞེས་པའམ། གང་ཡང་རུང་བས་བསྟོད། བཅོམ་ལྡན་འདས་བདག་ལ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཐམས་ཅད་སྩལ་དུ་གསོལ། བདག་གི་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། ཞེས་བྱ་བ་ལ་སོགས་པ་འདོད་པའི་དོན་གསོལ་བ་གདབ་བོ། །དེ་ནས་གཏོར་མ་གཞན་འབུལ་ན། ལྷ་བསྐྱེད་པ་དེས་ཆོག སེམས་བསྐྱེད་པ་ལ་སོགས་པ་གཞན་བྱའོ། །གཏོར་མ་རྫོགས་པ་དང༌། བཛྲ་མུཿས་ཡེ་ཤེས་པ་གཤེགས་སུ་གསོལ། དམ་ཚིག་པ་རང་ལ་བསྡུའོ། །དེ་ནས་འབྱོར་ན་གཏོར་མ་དེ་སྣོད་དང་བཅས་པར་བསྐྱལ། མི་ནག་པོའམ། ཁྱི་ནག་པོའམ ༑ བྱ་ནག་པོས་ཁྱེར་ན་དངོས་གྲུབ་མྱུར་བའི་རྟགས་ཡིན་ནོ། །དེ་ཉིད་ཀྱིས་ལས་བཞིའི་གཏོར་མའང་ཤུགས་ལས་གོ་བར་བྱེད་དེ། ཞི་བ་ལ་གཏོར་མ་དཀར་པོ ༑ རྒྱས་པ་ལ་སེར་པོ། དབང་ལ་དམར་པོ། ལས་འཇམ་པོ་གསུམ་པོ་དེའི་གཏོར་སྟེགས་སྒོའི་གཡས་ཕྱོགས་སུ་བྱའོ། །དྲག་པོ་ལ་གཏོར་མ་ནག་པོ་གཏོར་སྟེགས་ཀྱང་ནག་པོ་སྒོའི་གཡོན་ཕྱོགས་སུ་བྱའོ། །འདི་ཐམས་ཅད་ལ་ཐོག་མར་སེམས་བསྐྱེད་པ་དང༌།

གསོལ་བ་བཏབ་པའི་ཁྱད་པར་མི་འདྲ་བ་ཡིན་ནོ། །ནད་པའི་དོན་དུ་གཏོང་ན། རྟེན་གྱི་ཁྱད་པར་མཎྜལ་ཚོམ་བུ་དགུ་པ་ཞིག་གི ཚོམ་བུ་དབུས་མའི་སྟེང་དུ་གཏོར་མ་བཞག དུས་ཀྱི་ཁྱད་པར་ཉི་མ་རྒས་ལ་ཁད་པ་ནས། ནམ་མ་སྲོས་ཀྱི་བར་ལ། གྲངས་ཀྱི་ཁྱད་པར་དྲུག་ཅུ་རྩ་བཞི། བསམ་པའི་ཁྱད་པར་ནད་ཞི་བར་བྱ་བའི་བསམ་པས་བཏང༌། གཞན་སྔ་མ་དང་འདྲ། ཁྱད་པར་དུ་ནད་ཞི་བའི་དོན་དུ་གསོལ་བ་གདབ། དེ་ནད་པ་ལ་ལན་གསུམ་བསྐོར་ལ་ཆུ་བོ་ལ་སོགས་པར་དོར་ལ་གཏད། ངེས་པར་འཆི་བ་བསླུས་སོ། །རྨི་ལམ་ངན་པ་དང༌། འཆི་ལྟས་ནི། གོས་དམར་པོ་གོན་པའམ། བོང་བུ་ནག་པོ་ལ་ཞོན་ནས་ལྷོ་ཕྱོགས་སུ་ཕྱིན་པ་དང༌། ཆུས་ཁྱེར་བ་དང༌། ཐུར་ལ་འགྲོ་བ་ལ་སོགས་པ་རྨི་ན། དེ་བཟློག་པ་ནི། འབབ་ཆུ་ལ་སོགས་པའི་དྲུང་དུ་ཕྱིན་ལ་བཏང་སྟེ། འདི་ལའང་གྲངས་དྲུག་ཅུ་རྩ་བཞིས་ངེས་པས། ཁྱད་པར་དུ་སེམས་བསྐྱེད་པ་བདག་གི་དུས་མ་ཡིན་པར་འཆི་བ་ལ་སོགས་པ་དང༌། རྨི་ལམ་ངན་པ་བཟློག་པའི་དོན་དུ་འཕགས་པ་ལ་གཏོར་མ་འབུལ་སྙམ་དུ་སེམས་བསྐྱེད། གསོལ་བ་ཡང་དེ་བཞིན་གདབ་པར་བྱའོ ༑ ༑ ལྷག་མ་ནི་སྔ་མ་དང་འདྲའོ། །ལམ་དུ་བསྲུང་བའི་དོན་དུ་གཏོར་མ་གཏོང་ན ༑ གང་འགྲོ་བའི་ཕྱོགས་སུ་ཁ་བལྟས་ལ། འཕགས་པའི་བྲིས་སྐུ་ཞིག་ཞལ་ཕྱེ་སྟེ ༑ སེམས་བསྐྱེད་པའི་རྗེས་ལ། བདག་གི་དགྲ་དང༌། ཆོམ་རྐུན་ལ་སོགས་པའི་འཇིགས་པ་ཐམས་ཅད་ཞི་བར་བྱ་བའི་ཕྱིར། བཅོམ་ལྡན་འདས་ལ་གཏོར་མ་འབུལ་སྙམ་དུ་སེམས་བསྐྱེད་ལ། །དེ་ནས་བྲིས་སྐུ་ལ་ཡེ་ཤེས་སེམས་དཔའ་གཞུག་པ་ལ་སོགས་པ་བྱས་ཏེ། དེ་ལ་གཏོར་མ་དབུལ། དེ་ནས་མཆོད་པ་དང༌། བསྟོད་པ་ལ་སོགས་པ་བྱས་ནས། བདག་གི་དགྲ་དང་ཆོམ་རྐུན་ལ་སོགས་པའི་འཇིགས་པ་ཐམས་ཅད་ཞི་བར་མཛད་དུ་གསོལ། ཞེས་འདོད་པའི་དོན་ལ་གསོལ་གདབ ༑ དེ་ནས་གང་འགྲོ་བའི་ཕྱོགས་སུ་གཏོར་མ་གཏང། མདུན་དུ་བཞུགས་པའི་བཅོམ་ལྡན་འདས་དེ་ཤིན་ཏུ་ཆེན་པོ་ཞིག་ཏུ་བསྒོམས་ལ། དེའི་ཐུགས་ཀ་ནས ༑ བདག་ཉིད་མི་གཡོ་བའི་ང་རྒྱལ་གྱིས་འགྲོ་འདུག་ཐམས་ཅད་བྱེད་པར་བསམས་ལ་འགྲོའོ།

།མཆོག་གི་དངོས་གྲུབ་ཀྱི་དོན་དུ་གཏོང་ན། གཏོར་མའི་ཡོ་བྱད་དང༌། གཏང་བ་དང༌། སྐྱེལ་བ་ཐམས་ཅད་སུས་ཀྱང་མི་མཐོང་བར་བྱས་ལ། མདོར་ན་གཏོར་མའི་སྣོད་དུ་དབུལ། མཆོག་གི་དངོས་གྲུབ་ཀྱི་དོན་དུ་སེམས་བསྐྱེད་པ་དང༌། གསོལ་བ་གདབ་པར་བྱ། གཞན་ཐམས་ཅད་སྔར་དང་འདྲ། གཏོར་མའི་ཆོ་གའོ། །རྡོ་རྗེ་གཏུམ་པོའི་བྲིས་སྐུ་བྱ་བའི་ཐབས་ནི་རྣམ་པ་བཞི་སྟེ། སྨིན་དྲུག་གི་ཟླ་བའི་ཚེས་བཅོ་ལྔའི་ཉིན་འབའ་ཞིག་གིས་རྫོགས་པར་བྱ་བ་དང༌། ཟླ་བ་དེ་ཉིད་ཀྱི་ཡར་ངོས་རྫོགས་པར་བྱ་བ་དང༌། ར་བ་བཞི་གང་རུང་གི་ཡར་ངོས་རྫོགས་པར་བྱ་བ་དང༌། དུས་ནམ་དུ་ཡང་རུང་བས་རྫོགས་པར་བྱའོ། །དེ་ལ་དང་པོ་ཚེས་བཅུ་གསུམ་གྱི་ཉིན་མོ། ལྷ་བཟོ་མཁན་སྙན་གསན་དབབ། བཅུ་བཞིའི་ཉིན་མོ་ལྷ་བཟོ་བས་དོན་ཞགས་ལ་སོགས་པའི་གསོ་སྦྱཽང་ལེགས་པར་བླངས་ལ་རས་འདུལ་བྱའོ། །བཅོ་ལྔའི་ཉིན་མོ་གསོ་སྦྱོང་ལ་སོགས་པ་སྔར་བཞིན་བྱས་ལ། སྐྱ་རིས་ནས་བརྩམས་ཏེ། དགོང་མོའི་བར་གྱིས་སྤྱན་ཕྱེད་པར་བྱས་ལ། བཅུ་དྲུག་གི་ཉིན་པར་རོལ་མོའི་སྒྲ་དང་བཅས་པའི་མཆོད་པ་རྒྱ་ཆེན་པོ་བྱས་པ་ཉིད་ཀྱིས། རྟེན་འབྲེལ་གྱི་ཆེ་བས་རབ་ཏུ་གནས་པར་འགྱུར་རོ། །དེ་ལ་བྲིས་སྐུ་ ལྷར་བསྐྱེད་པ་ལ་སོགས་པ་གང་ཡང་མི་དགོས་སོ། །དེ་ལྟ་བུའི་བྲིས་སྐུ་ཞིག དགེ་སློང་ཞིག་ལ་ཡོད་པ་ལ་ཆོམ་རྐུན་བྱུང་ནས་བྲིས་སྐུ་བརྒྱབ་པས་ཆོམ་རྐུན་ཤི་གསུང་ངོ༌། །དེ་མ་གྲུབ་ན། ཟླ་བ་དེ་ཉིད་ཀྱི་ཚེས་གཅིག་ནས་བཅོ་ལྔའི་སྔ་དྲོ་རབ་ཏུ་གནས་པ་རྫོགས་པར་བྱས་ཏེ། དེ་ལ་མཆོད་པ་རྒྱ་ཆེན་པོ་བྱས་པ་ཉིད་ཀྱིས་རབ་ཏུ་གནས་པ་མཆོག་ཏུ་འགྱུར་རོ། །དེ་ཡང་མ་གྲུབ་ན་ཟླ་བ་གང་ཡང་རུང་བའི་ཡར་ངོའམ ༑ ར་བ་བཞི་གང་ཡང་རུང་བའི་ཡར་ངོས་རྫོགས་པར་བྱས་ལ། བཅོ་ལྔའི་སྔ་དྲོ་མཆོད་པ་རྒྱ་ཆེན་པོ་བྱས་ནས། མེ་ཏོག་སྔོན་པོའི་ཕྲེང་བ་གཉིས་ལ་རྟེན་འབྲེལ་སྙིང་པོ་བརྒྱ་རྩ་བརྒྱད་བཟླས་ཏེ། བྲིས་སྐུའི་གཡས་གཡོན་གཉིས་སུ་བཏགས་པས།

དེ་ཉིད་ཀྱི་རབ་ཏུ་གནས་པར་འགྱུར་རོ། །དེ་ཡང་མ་གྲུབ་ན། དུས་ནམ་ཡང་རུང་བས། གཏུམ་པོའི་བྲྀས་སྐུའམ། ལུགས་མ་ལ་སོགས་པ་རྫོགས་པར་བྱས་ཏེ། རབ་ཏུ་གནས་པ་བྱ་བ་ནི། གཟའ་དང་རྒྱུ་སྐར་བཟང་བ་ལ། གདུགས་དང༌། རྒྱལ་མཚན་དང༌། བ་དན་ལ་སོགས་པས་བརྒྱན་པ། དྲྀ་ཞིམ་པོས་བྱུགས་པའི་སར། མཎྜལ་གྱི་སྟེང་དུ། དྲི་ཞིམ་པོའི་ཆུས་གང་བའི་བུམ་པ་གཙང་མ་ཞིག་བཞག བའི་རྣམ་ལྔ་དང༌། དྲི་ཞིམ་པོའི་འདག་ཆལ་དང༌། མེ་ལོང་དང་ ༑ མེ་ཏོག་སྔོན་པོའི་ཕྲེང་བ་གཉིས་དང༌། གཏོར་མ་གཉིས་དང༌། མཆོད་པ་རྒྱས་པ་རྣམས་ལེགས་པར་སྟ་གོན་བྱའོ། །དེ་ནས་རང་གཏུམ་པོའི་རྣལ་འབྱོར་དུ། རབ་འབྲིང་གསུམ་གང་ཡང་རུང་བས་བསྐྱེད་ལ་བཟླས་པ་བྱའོ། །དེ་ནས་མེ་ལོང་གི་ངོས་ལ་བྲིས་སྐུའི་གཟུགས་བརྙན་འཆར་བར་བྱས་ལ། བའི་རྣམ་ལྔ་དང༌། དྲི་ཞིམ་པོའི་འདག་ཆལ་དང༌། བུམ་པའི་ཆུས་བཀུ་བར་བྱ་ཞིང༌། ཇི་ལྟར་བལྟམས་པ་ཙམ་གྱིས་ཀྱང༌། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུྃ། ཞེས་བརྗོད་ཅིང་ཁྲུས་བྱའོ། །དེ་ནས། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནི་སྭཱ་ཧཱ། ཞེས་བརྗོད་ཅིང་བུམ་པའི་ཆུས་བཤལ་ལ། ཨོཾ་ཀཱ་ཡ་བི་ཤོ་དྷ་ནི་ཞེས་པས་སྐུ་ཕྱིའོ། །དེས་ནི་མ་དག་པ་ལ་སོགས་པ་ཐམས་ཅད་དག་པར་བྱས་པ་ཡིན་ནོ། །དེ་ནས་རྡོ་རྗེ་གཏུམ་པོའི་ཐུགས་ཀར་ས་བོན་ལ་དམིགས་ལ། དེ་ལས་འོད་བྱུང་སྟེ། ( ¡¶ ལུ ¡· + དེ་ཉིད་ ) འོད་ཕུང་དུ་བྱས་པ་དེ་ཧཱུྃ་ལ་བསྡུས་ལ། དེའང་ནཱ་ད་དང༌། སྟོང་པ་ལ་སོགས་པ་བྱས་ཏེ། དེའི་ངང་ལས་པྃ་རྃ་ལས་པདྨ་དང་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་གཏུམ་པོའི་སྐུར་དམིགས་པར་བྱ་བའོ། །དེ་ནས་རང་གི་སྙིང་གའི་ཏིང་ངེ་འཛིན་སེམས་དཔའི་འོད་ཀྱིས། བཅོམ་ལྡན་འདས་མི་བསྐྱོད་པ་ཡུམ་མཱ་མ་ཀཱི་དང་བཅས་པ། བྲིས་སྐུའི་སྟེང་གི་ནམ་མཁར་སྤྱན་དྲངས་ཏེ།

དེ་གཉིས་སྐད་ཅིག་གིས་སྙོམས་པར་ཞུགས་པའི་བྱང་ཆུབ་ཀྱི་སེམས་ཧཱུྃ་གི་རྣམ་པར་གྱུར་ཏེ། ཐུགས་ཀའི་རལ་གྲིའམ། རང་འདྲ་བའི་ཡེ་ཤེས་སེམས་དཔའི་ཐུགས་ཀར་གཞུག་པར་བསམ་མོ། །དེ་ལས་འོད་བྱུང་བས། བཅོམ་ལྡན་འདས་ཀྱི་སྐུ་མདོག་དང་ཕྱག་མཚན་ལ་སོགས་པ་ཇི་ལྟ་བ་བཞིན་དུ་དམ་ཚིག་སེམས་དཔའ་གསལ་བཏབ་ལ། དེའི་ཐུགས་ཀའི་ས་བོན་གྱི་འོད་དང༌། རང་གི་ས་བོན་གྱི་འོད་ཀྱིས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས ༑ ཡེ་ཤེས་ཀྱི་མི་གཡོ་བའི་སྐུ་དཔག་ཏུ་མེད་པ་སྤྱན་དྲངས་ཏེ། དེ་ལ་གཉིས་སུ་མེད་པར་བསྟིམ། དེ་ནས་མཆོད་པ་རྒྱ་ཆེན་པོ་རོལ་མོའི་སྒྲ་དང་བཅས་པས་མཆོད་བསྟོད་བྱ། གཏོར་མ་དབུལ་ལོ། །དེ་ནས་ལག་པ་གཡས་པས་བྲིས་སྐུ་ལ་བཟུང་བའམ། དེ་ལ་གཟུང་ཐག་བཏགས་ཏེ་བཟུང་ལ་ཡི་གེ་བཅུ་པ་སྟོང་རྩ་བརྒྱད་བཟླས་སོ། །དེ་ནས་མཆོད་པ་རྒྱས་པས་མཆོད། བསྟོད་པས་བསྟོད་ལ། གཏོར་མ་འབུལ་ཏེ། མེ་ཏོག་སྔོན་པོའི་ཕྲེང་བ་ལ་རྟེན་འབྲེལ་སྙིང་པོ་བརྒྱ་རྩ་བརྒྱད་ལ་སོགས་པ་བཟླས་ཏེ། བྲིས་སྐུའི་གཡས་གཡོན་དུ་གདགས་པར་བྱའོ། །དེས་ནི་རབ་ཏུ་གནས་པའི་མཆོག་ཏུ་འགྱུར་ཏེ། དེ་ལྟ་བུའི་ཆོ་ག་གང་ཡང་རུང་བ་བྱས་པའི་བྲིས་སྐུའི་སྤྱན

་སྔར ། མཎྜལ་དང། མཆོད་པ་དང། གཏོར་མ་ཕུལ་ཏེ། གསོལ་བ་བཏབ་ན་སྡིག་པ་ཐམས་ཅད་འདག་པ་དང༌། ཡིད་ལ་འདོད་པ་ཐམས་ཅད་འགྲུབ་པར་འགྱུར་རོ། །གང་དང་གང་གི་ནད་དང༌། གདོན་ཞི་བར་འདོད་ན། ཐང་སྐུ་དེ་ཕྱར་ཏེ། མཆོད་པ་དང༌། གཏོར་མ་ཕུལ་བ་ཙམ་གྱིས་མི་དང་མི་མ་ཡིན་པའི་གནོད་པ་དང༌། ནད་དང་རིམས་ལ་སོགས་པ་དང༌། ལྟས་ངན་པ་ཐམས་ཅད་ཞི་བར་འགྱུར་རོ། །བྲིས་སྐུའི་ཆོ་གའོ། །གཏུམ་པོའི་འཁོར་ལོ་བྱེད་པར་འདོད་པས ༑ བྲི་བའི་གཞི་རས་སམ། གྲོ་གའམ། ཤིང་ཤུན་ལ་བྲི་བའི་སྣག་ཚ་ནི། སྐྱེས་པ་བསྲུང་བ་ལ་གུར་གུམ་མམ། གི་ཝང༌། བུད་མེད་བསྲུང་བ་ལ། རྒྱ་སྐྱེགས་ཀྱི་ཁུ་བས་བྲི་བར་བྱའོ། །དེ་ཡང་འཁོར་ལོ་རྣམ་པ་གཉིས་ལས། ཆུང་ངུ་ནི་རྩིབས་བརྒྱད་པ་ལྟེ་བ་དང༌། མུ་ཁྱུད་དང་བཅས་པ་བྲིས་ལ། རྩིབས་བརྒྱད་ལ། ཨོཾ་ཙཎྜལ་མ་ཧཱ་རོ་ཥ་ཎ་ཞེས་པ་བྲིས་ལ། ཡི་གེ་མགོ་བོ་ཕྱིར་བསྟན་པ་གཡས་སྐོར་དུ་དགོད་དོ། །ལྟེ་བ་ལ་ཧཱུྃ་དང་ཕཊ་ཀྱི་བར་དུ། ཆེ་གེ་མོ་རཀྵ་རཀྵ་ཞེས་བྲིའོ། །མུ་ཁྱུད་ལ་ཨཱ་ལི་བཅུ་དྲུག་མགོ་བོ་ཕྱིར་བསྟན་པ་གཡོན་སྐོར་དུ་བྲིའོ། །ཀཱ་ལི་སུམ་ཅུ་རྩ་བཞི་མགོ་བོ་ཕྱིར་བསྟན་པ་གཡས་སྐོར་དུ་བྲིའོ། །ཆུང་ངུའོ། །འཁོར་ལོ་ཆེན་པོ་ནི ༑ འཁོར་ལོའི་གཞུང་དང་དཔེའུ་ཆུང་ ¡Ã ལས་འབྱུང་བ་ ( ¡¶ ཞ ¡· - ལས་འབྱུང་བ་ ) བཞིན་བྲི་བར་བྱའོ། །དེ་ལྟར་གང་རུང་བྲིས་ལ་འཁོར་ལོའི་རབ་ཏུ་གནས་པ་བྱེད་པར་འདོད་པས། མཎྜལ་གྱི་སྟེང་དུ་འཁོར་ལོ་ཟངས་ལ་སོགས་པ་གཙང་མའི་སྣོད་ཀྱི་ནང་དུ་བཞག མེ་ཏོག་ལ་སོགས་པ་མཆོད་པ་ལྔ་དང༌། གཏོར་མ་གཅིག་བཤམ་མོ། །དེ་ནས་དབང་པོ་རབ་འབྲིང་ཐ་གསུམ་གང་ཡང་རུང་བས་ལྷའི་རྣལ་འབྱོར་རྫོགས་པར་བྱས་ལ། འཁོར་ལོ་ལ་མེ་ལོང་བསྟན་ཏེ་དེའི་གཟུགས་འཆར་བར་བྱས་ལ། དྲི་ཞིམ་པོའི་ཆུས་བཀང་བའི་བུམ་པའི་ཆུས་བཀྲུའོ། །དེ་ནས་སྐད་ཅིག་གིས་འཁོར་ལོ་མི་དམིགས་པའི་སྟོང་པ་ལས། པྃ་ལས་པདྨ་རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་འཁོར་ལོ་བྲིས་པ་ཇི་ལྟ་བ་བཞིན་དུ་མདོག་དཀར་པོར་བསྐྱེད་པར་བྱའོ།

།དེ་ནས་རང་གི་སྙིང་གའི་ས་བོན་དང༌། འཁོར་ལོའི་ཡིག་འབྲུའི་ཚོགས་ལས་འོད་འཕྲོས་ཏེ། ཕྱོགས་བཅུ་ན་བཞུགས་པའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་འཁོར་ལོ་བཀུག་ལ་གཉིས་སུ་མེད་པར་བསྟྀམ། ཡང་ན་མི་གཡོ་བའི་རྣམ་པའམ། ཡང་ན་དེ་བཞིན་གཤེགས་པ་དཔག་ཏུ་མེད་པ་བཀུག་ལ་བསྟིམ། ཡང་འོད་ཟེར་འཕྲོས་པས། གང་བསྲུང་བར་བྱ་བའི་ལུས་དང༌། རྣམ་ཤེས་བཀུག་ལ་དེའི་མིང་ལ་བསྟིམ། དེ་ནས་མཆོད་པས་མཆོད། གཏོར་མ་དབུལ་ཏེ། ཡི་གེ་བཅུ་པ་སྟོང་རྩ་བརྒྱད་འཁོར་ལོ་ལ་འཇུས་ལ་བཟླས། དེ་ནས་མེ་ཏོག་སྔོན་པོའམ་གང་ཡང་རུང་བའི་མེ་ཏོག་ལ་རྟེན་འབྲེལ་གྱི་སྙིང་པོ་བརྒྱ་རྩ་བརྒྱད་དམ། ཉི་ཤུ་རྩ་གཅིག་བཟླས་ཏེ་དེ་ལ་གཏོར་རོ ༑ ༑ དེ་ནས་ཡང་མཆོད་པ་བྱ། ཕྱོགས་སྐྱོང་བཅུ་ལ་གཏོར་མ་སྦྱིན་ནོ། །དེ་ནས་འཁོར་ལོ་དེ་ལེགས་པར་དྲིལ་ཏེ། དེ་ལ་ཆ་ལ་སོགས་པས་རིམ་གྲོ་བྱས་ལ། དཔུང་པ་གཡོན་པའམ། མགུལ་པའམ། སྤྱི་གཙུག་ཏུ་བཏགས་ན། མེ་དང༌། ཆུ་དང་ ༑ ¡Ã གདོན་དང༌། ( ¡¶ ཞ ¡· - གདོན་དང༌། ) འབྱུང་པོ་དང༌། དུག་དང༌། རིམས་དང༌། དུས་མ་ཡིན་པར་འཆི་བ་ལ་སོགས་པ། བར་ཆད་ཀྱི་ཆོས་ཐམས་ཅད་ཀྱིས་མི་ཚུགས་པར་འགྱུར་རོ། །གཏུམ་པོའི་འཁོར་ལོའི་ཆོ་གའོ། །གསང་སྔགས་མ་བཟླས་མི་འགྲུབ་ཅིང༌། །སྦྱིན་སྲེག་མ་བྱས་འབྲས་མི་འབྱིན། །གསང་སྔགས་འབུམ་ཕྲག་གཅིག་བཟླས་ནས། །སྦྱིན་སྲེག་ཁྲི་ཕྲག་བྱ་བར་བཤད། །དེ་ནི་དངོས་གྲུབ་བསྒྲུབ་དུས་ཡིན། །ཚོགས་སོགས་གསང་སྔགས་ནུས་འབྱིན་ལ། །རང་གི་ནུས་པ་དང་སྦྱར་ཏེ། །ཅི་རིགས་པར་ནི་བྱ་བ་ཡིན། །དགྲ་བགེགས་ཚར་གཅོད་སྦྱིན་སྲེག་ལ། །སྔོན་དུ་བསྙེན་པའི་ཡི་གེ་ཡི། །གྲངས་ཀྱི་བརྒྱད་འགྱུར་སོང་བ་ཡིས ༑ ༑ སྦྱིན་སྲེག་བྱས་ན་ངེས་པར་འགྲུབ། །དེ་ལ་རྡོ་རྗེ་གཏུམ་པོའི་སྦྱིན་སྲེག་ནི་གསུམ་སྟེ། མི་མ་ཡིན་པའི་གནོད་པ་ཞི་བའི་སྦྱིན་སྲེག་དང༌། སྡིག་པ་ཞི་བ་ལ་སོགས་པ་ལས་བཞིའི་སྦྱིན་སྲེག་དང༌། བླ་མ་རྡོ་རྗེ་གདན་པ་ལ་ཕྱིས་ཞུས་པས།

ཏིལ་གྱི་གཟུགས་བརྙན་ལ་བརྟེན་ཏེ། བགེགས་ཚར་བཅད་པའི་སྦྱིན་སྲེག་དང་གསུམ་མོ། །དེ་ལ་དང་པོ་ནི། སྔོན་དུ་ ¡Ã བསྙེན་པ་ ( ¡¶ ལུ ¡· - བསྙེན་པ་ ) ཡི་གེའི་གྲངས་ཀྱི་བརྒྱད་འགྱུར་སོང་བས། ས་ཕྱོགས་བའི་རྣམ་ལྔ་དང༌། དྲི་ཞིམ་པོའི་ཆུས་ལེགས་པར་བྱུགས་ལ། དེར་ཐབ་ཁུང་ཁྲུ་གང་བ། ཟླུམ་པོ་རེ་ཁ་དཀར་པོས་བྲིས་ལ ༑ དེའི་དབུས་སུ་རལ་གྲིའམ། རྡོ་རྗེ་སྔོན་པོ་ཞིག་བྲི། དེར་ཤུག་པ་ལ་སོགས་པའི་དྲི་ཞིམ་པོའི་བུད་ཤིང་བརྩིགས། འབྱོར་ན་གཡོན་ཕྱོགས་སུ་མཆོད་པ་ལྔ་བཤམ ༑ མ་འབྱོར་ན་ཡིད་ཀྱིས་ ( ¡¶ ལུ ¡· + ཀྱང་ ) བཏུབ། གཡས་ཕྱོགས་སུ་བསྲེག་རྫས་བཤམས་ཏེ། དེ་ཡང་མེ་ཏོག་ལུག་ཞོ་བ་དཀར་པོའི་སྦུབས་སུ་དཱུར་བའི་མྱུ་གུ་བཅུག་ལ། དེ་མར་ལ་སྨྱུགས་པ་ཅི་འབྱོར་པ་བཤམས། དེ་ནས་ ( ¡¶ ཞ ¡· + རང་ ) དབང་པོ་རབ་འབྲིང་ཐ་མ་གང་ཡང་རུང་བས། ལྷའི་རྣལ་འབྱོར་དུ་བྱས་ལ། བཟླས་པ་ཅུང་ཟད་ཅིག་བྱས་ལ། ཐབ་ཏུ་མེ་སྦར་ལ་དེའི་ནང་དུ། པྃ་ལས་པདྨ་ཨ་ལས་ཟླ་བའི་སྟེང་དུ། རྃ་དཀར་པོ་ལས་བགྲང་ཕྲེང་རྃ་གྱིས་མཚན་པ་དེ་ཡོངས་སུ་གྱུར་པ་ལས། མེ་ལྷ་དཀར་པོ་ཞལ་གཅིག་ཕྱག་གཉིས་པ། གཡས་པས་བགྲང་ཕྲེང་ ༑ གཡོན་པས་དབྱུག་པ་འཛིན་པ། གདན་པདྨ་དང༌། ཟླ་བ་ལ་གནས་པ་བསྐྱེད་ལ། དེ་ནས་རང་གི་སྙིང་གའི་ས་བོན་གྱི་འོད་ཀྱིས། ཡེ་ཤེས་ཀྱི་མེ་ལྷ་སྤྱན་དྲངས་ཏེ། དེ་ལ་གཉིས་སུ་མེད་པར་བསྟིམ། དེ་ནས་དངོས་སམ། ཡིད་ཀྱིས་མཆོད་པ་ལྔས་མཆོད་ལ། དེ་ལ་ཡང༌། ཨོཾ་ཨགྣ་ཡེ། བཛྲ་པུཥྤེ་ཧཱུྃ། ཞེས་པ་ལ་སོགས་པ་བརྗོད་ཅིང་དབུལ། དེ་ནས་གཡོན་པས་མེ་ཏོག་བཟུང་ལ། གཡས་པའི་མཐེ་བོང་དང་སྲིན་ལག་གིས་རེ་རེ་བླངས་ལ། ཨོཾ་ཨགྣེ་ཡེ་མི་མ་ཡིན་པའི་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱཧཱ། ཞེས་ལན་བདུན་གྱི་བར་དུ་མགོ་ནས་བསྐོར་ནས་མེ་ལྷའི་གཙུག་ཏོར་ལ་དབུལ། དེ་ནས་ཡང་མཆོད་པ་ལྔས་མཆོད་ལ། མེ་ལྷ་འབར་བའི་རྣམ་པར་ཐིམ་པར་བྱའོ། །དེ་ནས་ཐབ་ཏུ་སྐད་ཅིག་གིས་སམ། ཡང་ན། པྃ་རྃ་ལས་པདྨ་ཉི་མའི་སྟེང་དུ།

ཧཱུྃ་ཙམ་ལས་རྡོ་རྗེ་གཏུམ་པོ་འཛུམ་བག་དང་བཅས་པ་ཇི་ལྟ་བ་བཞིན་དུ་བསྐྱེད་ལ། རང་གི་སྙིང་གའི་ཧཱུྃ་གི་འོད་ཀྱིས། ཡེ་ཤེས་སེམས་དཔའ་སྤྱན་དྲངས་ཏེ། དེ་ལ་གཉིས་སུ་མེད་པར་བསྟིམ། དེ་ལ། ཨོཾ་ཙཎྜ་མ་ཧཱ་རོ་ཥ་ཎ་བཛྲ་པུཥྤེ་ཧཱུྃ། ཞེས་བྱ་བ་ལ་སོགས་པས། དངོས་སམ་ཡིད་ཀྱིས་མཆོད་པ་ལྔས་མཆོད་ལ། ཨོཾ་ཙཎྜ་མ་ཧཱ་རོ་ཥ་ཎ། མི་མ་ཡིན་པའི་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་པའི་སྔགས་དང་བཅས་པས། ལག་པ་གཡོན་པས་མེ་ཏོག་གི་སྣོད་བཟུང་ལ། གཡས་པའི་མཐེ་བོང་དང༌། སྲིན་ལག་གིས་མེ་ཏོག་དང་བཅས་པའི་དཱུར་བ་རེ་རཱེ་བླངས་ཏེ། འོག་ནས་བསྐོར་ཞིང༌། བཅོམ་ལྡན་འདས་ཀྱི་དབུའི་གཙུག་ཏོར་ལ་བརྒྱ་རྩ་བརྒྱད་དམ། སྟོང་རྩ་བརྒྱད་ལ་སོགས་པ་དབུལ་བར་བྱའོ། །དེ་ནས་མཆོད་པ་རྣམ་པ་ལྔས་མཆོད། བསྟོད་པས་བསྟོད་ལ། བཅོམ་ལྡན་འདས་བདག་ཆེ་གེ་མོ་ཞེས་བྱ་བའི་མི་མ་ཡིན་པའི་བར་དུ་གཅོད་པ་ཐམས་ཅད་མྱུར་དུ་ཞི་བར་མཛད་དུ་གསོལ། ཞེས་གསོལ་བ་བཏབ་ལ། ཡེ་ཤེས་སེམས་དཔའ་རང་གནས་སུ་གཤེགས་སུ་གསོལ། དམ་ཚིག་པ་རང་ལ་བསྡུའོ། ། དེ་ནས་ཐབ་ཏུ་མེ་ལྷ་སྐད་ཅིག་གིས་བསྐྱེད་ལ། ནད་པ་ལ་སོགས་པ་རྩ་ན་ཡོད་ན་དེའི་སྲིན་ལག་ནས་བཟུང་ལ། ལག་པ་གཡས་པས་བསྲེག་རྫས་དེ་ལ་བསྐོར་ཞིང་ ༑ སྲེས་རྫས་ལྷག་མ་བདུན་ནམ། ལྔ་ལ་སོགས་པ་ཅི་འབྱོར་པ་སྔ་མ་ཉིད་ ( ¡¶ ལུ ¡· + ཀྱི་སྔགས་ ) ཀྱིས་དབུལ། དངོས་སམ་ཡིད་ཀྱིས་མཆོད་པ་ལྔས་མཆོད་ལ། གསོལ་བ་བཏབ་སྟེ། རང་བརྒྱུད་པ་རང་གི་གནས་སུ་གཤེགས་སུ་གསོལ། དམ་ཚིག་པ་རང་ལ་བསྡུས་ལ། ཐལ་བ་ལ་རེག་ན་བར་ཆད་ཆེ་བས་དེ་ལ་སུ་ཡང་རེག་ཏུ་མི་གཞུག་གོ །ཤིན་ཏུ་བྱིན་རླབས་ཆེའོ། །ལས་བཞིའི་སྦྱིན་སྲེག་ལ། དང་པོ་ཐབ་ཀྱི་དབང་དུ་བྱས་ན། ས་ཕྱོགས་བའི་རྣམ་ལྔ་དང་དྲི་ཞིམ་པོས་བྱུགས་པའི་སར ༑ ཞི་བ་ལ་ཐབ་ཁུང་ཁྲུ་གང་བ། རེ་ཁ་དཀར་པོས་བསྐོར་བ་བྲིའོ། །རྒྱས་པ་ལ་སེར་པོ་ཁྲུ་དོ་བ་སེར་པོས་རེ་ཁ་བྱའོ། །དབང་ལ་སོར་ཉི་ཤུ་རྩ་བཞི་པའམ།

ཁྲུ་གང་བ་ཟླ་གམ་དུ། རེ་ཁ་དམར་པོས་བྲི་བར་བྱའོ། །དྲག་པོ་ལ། ཁྲུ་གང་པ་གྲུ་གསུམ་དུ་རེ་ཁ་ནག་པོས་བྲི་བ། ནང་དུ་ལས་དང་རྗེས་སུ་མཐུན་པའི་ཁ་དོག་ནག་པོས་བྱུགས་པ་སྟེ། དེར་རྡོ་རྗེའམ། རལ་གྲིས་མཚན་པ་དགོད་པ་ཐམས་ཅད་འདྲའོ ༑ ༑ བུད་ཤིང་གི་དབང་དུ་བྱས་ན། ཞི་བ་ལ་ཤུག་པ་ལ་སོགས་པ། འོ་མ་ཅན་གྱི་ཤིང་བརྩིགས། རྒྱས་པ་ལ། འབྲས་བུ་ཅན་གྱི་ཤིང་ཡོངས་སུ་སྨིན་པ། དབང་ལ་སེང་ལྡེང་ལ་སོགས་པ་ཁ་དོག་དམར་བ་དང༌། ཚེར་མ་ལྕགས་ཀྱུ་ལྟ་བུ་ཡོད་པ། དྲག་པོ་ལ། གདུག་པ་ཅན་གྱི་ཤིང་ཚེར་མ་ཡོད་པའམ། མེད་ཀྱང་རུང་སྟེ ༑ དེའི་རྩ་བའི་ཆ་ལས་བྱུང་བས་བྱའོ། །བསྲེས་རྫས་ཀྱི་དབང་དུ་བྱས་ན། ཞི་བ་ལ་ཏིལ། རྒྱས་པ་ལ་ཞོ་དང་སྦྲང་རྩི་ལ་སོགས་པ། དབང་ལ་མངར་གསུམ། དྲག་པོ་ལ་ཁྲག་དང་དུག་དང་སྐེ་ཚེ། ཡང་ན་ཁྱད་པར་དུ་ལན་ཚྭ་གཅིག་པུས་བྱས་ཀྱང་ཆོག་གསུང་ངོ༌། །དེ་ཐམས་ཅད་ཀྱི་སྔོན་དུ ་འགྲོ་ བ་མར་རོ། །མེའི་དབང་དུ་བྱས་ན། སློབ་དཔོན་རྩེ་མོའི་གསུང་རབ་དཔེ་བསྡུར་མ་པོད་བཞི་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 206PAGE 207