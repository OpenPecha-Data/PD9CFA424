༄༅། །ལམ་ཟབ་མོ་བླ་མའི་རྣལ་འབྱོར་བཞུགས་སོ། །

༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །གང་གིས་བསྐལ་པ་དུ་མར་དཀའ་སྤྱད་པ། །དཀའ་བའི་འབྲས་བུ་ཚེ་འདིར་སྒྲུབ་པའི་ཐབས ༑ ༑ བླ་མ་བསྒྲུབ་ཕྱིར་དེ་ལ་ཕྱག་འཚལ་ནས། །དེ་ཡི་སྒྲུབ་ ¡Ã པ་མདོར་བསྡུས་ ( ¡¶ ལུ ¡· ཐབས་ ) བདག་གིས་བཤད ( ¡¶ ལུ ¡· + པར་བྱ ) ། །དབང་བསྐུར་བ་ཕྱིན་ཅི་མ་ལོག་པ་ཐོབ་པའི་བླ་མ་དམ་པ་ལ་གསོལ་བ་བཏབ་ན། ཚེ་འདིར་རྡོ་རྗེ་འཆང་ཆེན་པོ་ཉིད་འགྲུབ་པར་འགྱུར་བས། བླ་མའི་རྣལ་འབྱོར་ལ་འབད་པར་བྱའོ ༑ ༑ དེའང་བརྟག་པ་གཉིས་པ་ལས། གཞན་གྱིས་བརྗོད་མིན་ལྷན་ཅིག་སྐྱེས།། གང་དུ་ཡང་ནི་མི་རྙེད་དེ། །བླ་མའི་དུས་ཐབས་བརྟེན་པ་དང༌། །བདག་གི་བསོད་ནམས་ལས་ཤེས་བྱ། །ཞེས་བྱ་བ་དང༌། སཾ་པུ་ཊ་ལས། ནང་གི་དབྱེ་བ་འདི་ཉིད་ནི ༑ ༑ བླ་མའི་ཞལ་ལས་རྙེད་པར་འགྱུར། །བླ་མ་དམན་པའི་སེམས་ཅན་གྱིས། ། སྔགས་དང་དངོས་གྲུབ་ཐོབ་མི་འགྱུར། །ཞེས་བྱ་བ་དང༌། བླ་མར་གསོལ་བ་འདེབས་ལ་བརྩོན། །ཞེས་གསུངས་ལ། བདེ་མཆོག་དང༌། གསང་བ་འདུས་པ་དང་ ༑ དུས་ཀྱི་འཁོར་ལོ་ལ་སོགས་པ་ ( ¡¶ ལུ ¡· + རྣམས་ ) ལས་ཀྱང༌། བླ་མ་ལ་གསོལ་བ་འདེབས་པར་གསུངས། ལམ་འབྲས་ལས་ཀྱང༌། ལམ་ཟབ་བླ་མ་ཞེས། ཤིན་ཏུ་གསང་བའི་ཚུལ་གྱིས་གསུངས་ལ། སློབ་དཔོན་ཀླུ་སྒྲུབ་ཀྱིས་ཀྱང༌། རིམ་ལྔ་ལས ༑ མཆོད་པ་ཐམས་ཅད་སྤངས་ནས་ནི། །བླ་མའི་མཆོད་པ་རབ་ཏུ་བརྩམ། ། དེ་མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་ནི་ཐོབ་པར་འགྱུར། །ཞེས་བྱ་བ་དང༌། རི་དབང་རྩེ་ལས་འགའ་ཞིག་ལྟུང་གྱུར་ན། །ལྟུང་བར་མི་འགྱུར་སྙམ་ཡང་ལྟུང་བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན། །གྲོལ་བར་མི་འགྱུར་སྙམ་ཡང་གྲོལ་བར་འགྱུར། །ཞེས་གསུངས་ཤིང༌། སློབ་དཔོན་རྡོ་རྗེ་དྲིལ་བུ་པས་ཀྱང༌། བླ་མའི་བྱིན་རླབས་ཙམ་གྱིས་ནི། །སྐད་ཅིག་ཉིད་ལ་འབྱུང་གང་ཡིན ༑ ༑ འཁོར་ལོ་སྡོམ་པར་སྦས་པ་ཡི། །བྱིན་རླབས་རིམ་པ་བཤད་པར་བྱ། ། ཞེས་གསུངས། བླ་མ་ལྔ་བཅུ་པ་ལས་ཀྱང་ ( ¡¶ ལུ ¡· - ཀྱང་ ) ། སངས་རྒྱས་ཀུན་དང་བླ་མ་མཉམ།

།ཞེས་བྱ་བ་དང༌། དངོས་གྲུབ་སློབ་དཔོན་རྗེས་འབྲང་བར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་བྱ་བ་ལ་སོགས་པ་རྒྱས་པར་གསུངས་སོ། །སྡུད་པ་ལས་ཀྱང༌། བླ་མ་མཁས་པ་རྣམས་ནི་ ( ¡¶ ལུ ¡· ལ་ ) རྟག་ཏུ་བསྟེན་བྱ་སྟེ། །ཞེས་བྱ་བ་ལ་སོགས་པ་དང༌། སངས་རྒྱས་ཕལ་པོ་ཆེ་ལས་ཀྱང༌། དགེ་བའི་བཤེས་གཉེན་གྱིས་ཡོངས་སུ་ཟིན་པའི་བྱང་ཆུབ་སེམས་དཔའ་ནི། ངན་སོང་དུ་མི་འགྲོ་བ་དང༌། མྱུར་དུ་མངོན་པར་རྫོགས་པར་འཚང་རྒྱ། ཞེས་བྱ་བ་ལ་སོགས་པ། མདོ་རྒྱུད་ཀྱི་ལུང་མང་དུ་ཡོད་དེ་ཡི་གེ་མངས་ཀྱིས་དོགས་པས་མ་བྲིས་སོ། །དེ་ལྟ་བུའི་བླ་མ་མཉེས་ན། ཚེ་འདིར་དངོས་གྲུབ་ཐོབ་པར་འགྱུར་བས། དེའི་ཆོ་ག་ལ་གསུམ་སྟེ། སྦྱོར་བ་དོན་ཡོད་པ་བཞིས་བླ་མ་མཉེས་པར་བྱ་བ། དངོས་གཞི་ ¡Ã རྟེན་ ( ¡¶ ལུ ¡· བརྟེན་པ་ ) བཅའ་བ་ཁྱད་པར་ཅན་གྱིས་བྱིན་རླབས་ཀྱི་སྒོ་དབྱེ་བ། རྗེས་མཛད་པ་ཐམས་ཅད་སངས་རྒྱས་ཀྱི་ཕྲིན་ལས་སུ་བསམས་ལ། གསོལ་བ་གདབ་བོ། །དང་པོ་ནི། ལུས་ཀྱི་སྒོ་ནས་བསྒྲུབ་པའི་མཎྜལ་གཅིག་ལ། ( ¡¶ ལུ ¡· གི་ ) དབུས་སུ་བླ་མ་ལ། བླ་མ་བརྒྱུད་པ་ཐམས་ཅད་ཀྱིས་བསྐོར་བ། ཤར་དུ་ཡི་དམ། ལྷོར་སངས་རྒྱས། ནུབ་ཏུ་ཆོས། བྱང་དུ་དགེ་འདུན་རྣམས་བཞུགས་པར་བསམ། དེ་ལ་མཎྜལ་ཚོམ་བུ་བདུན་པ་ལ་སོགས་པ་ ¡Ã ཡང་ཡང་ ( ¡¶ ལུ ¡· - ཡང་ཡང་ ) དབུལ་ཞིང༌། འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་ཀྱིས་མཆོད་པར་བསམ། དེ་ནས། གང་གི་དྲིན་གྱིས་བདེ་ཆེན་ཉིད། །ཅེས་བྱ་བ་ ¡Ã ལ་སོགས་པ་ ( ¡¶ ལུ ¡· - ལ་སོགས་པ་ ) དང༌། དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ངོ་བོ་བླ་མ་རིན་པོ་ཆེས་བདག་ལ་བྱིན་གྱིས་བརླབ་ཏུ་གསོལ། ཞེས་ལུས་ངག་ཡིད་གསུམ་རྩེ་གཅིག་ཏུ་མ་ཡེངས་པར་རྐང་གི་ཁོང་ནས་གསོལ་བ་གདབ། དེ་ལྟར་སྔ་དྲོ་ཕྱི་དྲོ་སྲོད་ཐོ་རངས་ཐུན་བཞི་ལ་འབད་དེ་བྱ། ཐུན་མཚམས་སུ་ལུས་དོན་ཡོད་པར་བྱ་བའི་ཕྱིར། བླ་མ་ལ་དགོས་པའི་ས་རྡོ་ལེན་པ་དང༌།

ཞིང་ལས་ ( ¡¶ ལུ ¡· + དང་ ) ཚོང་ལས་ཆུ་ཤིང་བསྒྲུབ་པ་ལ་སོགས་པ། ལུས་དུབ་པ་རྔུལ་ཐོན་པའི་བྱ་བ་བྱས་ན་བཟང་གསུང༌། ངག་དོན་ཡོད་པར་བྱ་བའི་ཕྱིར། བླ་མ་ལ་བསྟོད་ཅིང་གསོལ་བ་གདབ་པ་དང༌། བླ་མའི་ཡོན་ཏན་ ¡Ã ཐམས་ཅད་ ( ¡¶ ལུ ¡· - ཐམས་ཅད་ ) བརྗོད་པ་དང༌། བླ་མ་སངས་རྒྱས་དངོས་ཡིན། ཞེས་ཕྱོགས་ཀུན་ཏུ་སྙན་པ་བསྒྲག དབེན་པར་སོང་ཞིང་སྐད་གསང་མཐོན་པོས་གསོལ་བ་བཏབ་ན་བཟང་གསུང་ ༑ སེམས་དོན་ཡོད་པར་བྱ་བའི་ཕྱིར། བླ་མ་འདི་སངས་རྒྱས་དངོས་ཡིན། ང་རང་གི་བསམ་པ་མ་དག་པས་མིར་མཐོང་བ་བས ( ¡¶ ལུ ¡· ཡིན ) ། སྔོན་དྲང་སྲོང་སྐར་མ་ལ་དགའ་བས། སངས་རྒྱས་མུ་སྟེགས་ཀྱི་དྲང་སྲོང་དུ་མཐོང༌། སློབ་དཔོན་ཐོགས་མེད་ཀྱིས། མགོན་པོ་བྱམས་པ་སྤྱི་བོར་བཞག་ནས་བསྟན་པས། སུས་ཀྱང་མ་མཐོང༌། རྒན་མོ་ཞིག་ཅུང་ ( ¡¶ ལུ ¡· - ཅུང་ ) སྣང་བ་དག་པས། ཁྱི་མོར་མཐོང༌། སློབ་དཔོན་མཚོ་སྐྱེས་ཀྱིས་ཡན་ལག་མེད་པའི་རྡོ་རྗེ་རྟ་རྫི་དང༌། ཕག་རྫིར་མཐོང༌། སློབ་དཔོན་སངས་རྒྱས་ཡེ་ཤེས་ཞབས་ཀྱིས། འཕགས་པ་འཇམ་དཔལ་ཁྱིམ་བཙུན་ཉོས་ཆང་དང༌། ཞིང་ལས་བྱེད་པར་མཐོང༌། ཇོ་བོ་ནཱ་རོ་ཏ་པས། སློབ་དཔོན་ཏི་ལོ་པ་ཉ་གསོན་པོ་སྲེག་ ¡Ã པ་ ( ¡¶ ལུ ¡· ནས་ཟ་བ་ ) ལ་སོགས་མི་འཚམ་པར་བྱེད་པའི་སྨྱོན་པ་ལྟ་བུར་མཐོང༌། སློབ་དཔོན་མཻ་ཏྲཱི་པས་རྣལ་འབྱོར་གྱི་དབང་ཕྱུག་ཤ་བ་རི་པ། རི་དྭགས་དང༌། བྱ་ལ་སོགས་པ་གསོད་པའི་རྔོན་པ་བར་མཐོང༌། དེས་ན་རང་གི་སྣང་བ་དག་མ་དག་གིས་སངས་རྒྱས་ལ་བཟང་ངན་སྣ་ཚོགས་སུ་མཐོང་སྟེ། སངས་རྒྱས་ཉི་མ་གདུལ་བྱ་ཡི། །རི་ལ་ཇི་ལྟར་འོས་པ་འབབ། །ཅེས་གསུངས་པ་ལྟར་རོ། །དེས་ན་ངས་ཀྱང་བླ་མ་སངས་རྒྱས་ལ་མི་ཕལ་པར་མཐོང་བ་རང་ཡང་འབྲིང་ཡིན་སྙམ་དུ་བསམས་ལ། མོས་གུས་ཞེ་ཐག་པ་རུས་པའི་གཏིང་ ༑ རྐང་གི་ཁོང་ནས་བྱ། སྤྱིར་བསོད་ནམས་བསགས་ན། བླ་མ་ལ་མོས་གུས་སྐྱེ་སླ། བསོད་ནམས་མ་བསགས་ན། མོས་གུས་སྐྱེ་དཀའ། དེའི་ཕྱིར་བསོད་ནམས་བསགས་ཤིང༌། འབད་ནས་གསོལ་བ་བཏབ་པས།

མོས་གུས་བཅོས་མ་མ་ཡིན་པ་ནམ་སྐྱེས་པ་ན་རྟེན་འབྲེལ་ཐམས་ཅད་རང་འགྲིག་ལ་གཟོད་འགྲོ། དབང་བསྐུར་ ( ¡¶ ལུ ¡· - བསྐུར་ ) མ་ཐོབ་པར་བླ་མ་ལ་གསོལ་བ་བཏབ་ཀྱང༌། ཚེ་འདིའི་བདེ་སྐྱིད་ལ་སོགས་པ། བྱིན་རླབས་ཕྲ་མོ་འབྱུང་སྲིད་ཀྱི། འཚང་རྒྱ་མི་ནུས། དེས་ན་བླ་མ་སངས་རྒྱས་ལ་གསོལ་བ་འདེབས་ཟེར་བ་གསང་སྔགས་ཀྱི་ལུགས་ཡིན ༑ དབང་བསྐུར་མ་ཐོབ་ན། གསང་སྔགས་ཀྱི་ཐ་སྙད་མི་འཇུག་སྟེ། སྡོམ་པ་མ་ཐོབ་ན། དགེ་སློང་གི་ཐ་སྙད་མི་འབྱུང་བ་བཞིན་ནོ། ། ( ¡¶ ལུ ¡· + བཞི་པ། ) ལོངས་སྤྱོད་དོན་ཡོད་པར་བྱ་བའི་དོན་དུ། ཟས་གོས། གསེར་དངུལ། ཞིང་ཁང༌། རྟ་ཕྱུགས་ལ་སོགས་པ། བླ་མ་ལ་ཉེ་བར་མཁོ་བ། རང་གིས་གཏང་དཀའ་བ། འཇིག་རྟེན་ན་རིན་ཆེ་ཞིང་བཟང་བ་ལྟོས་པ་མེད་པར་དབུལ། དེ་མ་འབྱོར་ན། ཆུ་རྫིའུ་རེ་ཙམ། འབྲུ་སྦར་རེ་ཙམ། རྩྭ་ཤིང་ ( ¡¶ ལུ ¡· + ལ་སོགས་ ) ཅི་འབྱོར་པ་དབུལ། ལག་སྟོང་དུ་མི་མཇལ་བ་གདམས་ངག་ཡིན། དེ་ལྟར་ཡུན་རིང་བྱེད་པ་ན་རྟེན་འབྲེལ་འགྲིག ཇོ་བོ་ནཱ་རོ་ཏ་པས། ལོ་བཅུ་གཉིས་སུ་བླ་མའི་ཕྱོགས་སུ་དཀའ་བ་སྤྱད ༑ སློབ་དཔོན་མཻ་ཏྲཱི་པས་ལོ་གཅིག་ལྷག་པར་སྤྱད། སློབ་དཔོན་མཚོ་སྐྱེས་ཀྱིས་ཀྱང༌། ( ¡¶ ལུ ¡· - ཀྱང༌། ) ལོ་གཅིག་གི་བར་དུ་བླ་མས་ལུས་ཀྱི་བརྡུང་གཏག་གིས་ ¡Ã ཚོགས་ཀྱི་ ( ¡¶ ལུ ¡· གྲོང་ཁྱེར་གྱི་ ) དབུས་སུ་ཡང་སྨ་ཕབ་པས། ཕྱིས་བླ་མའི་བྱིན་རླབས་ཞུགས། དེ་ལ་སོགས་པའི་དཀའ་བ་སྤྱད་པའི་གཏམ་རྒྱུད་ཡི་གེ་མངས་ཀྱིས་དོགས་ནས་མ་བྲིས། དེ་ལྟ་བུའི་མཉེས་པར་བྱེད་པ་ལ་བྱིན་རླབས་འཇུག་གིས ༑ དེང་སང་བླ་མས་བརྡུང་གཏག་ཅི་དགོས། ཚིག་མ་ལེགས་པ་ཅིག་བརྗོད་ན་ ( ¡¶ ལུ ¡· + འང་ ) ཁོན་དུ་འཛིན། ཟ་མ་ཅིག་སྟེར་འཕྱིས་ནའང༌། ཀོ་ལོང་སྡོམ་འདུགས་མཐོན་དམན་ལ་ཡང་ཁྲོ། ¡Ã ལོའི་བར་གྱི་ ( ¡¶ ལུ ¡· - ལོའི་བར་གྱི་ ) དཀའ་བ་སྤྱོད་པ་ལྟ་སྨོས་པ་ཅི་དགོས། ཟླ་བ་ ¡Ã སྐྱོལ་བའི་ ( ¡¶ ལུ ¡· རྐྱང་པ་རེའི་ ) བླ་མའི་ཞབས་ཏོག་མི་ནུས་པ་ལ་བླ་མའི་རྣལ་འབྱོར་གྱི་བྱིན་རླབས་འཇུག་པར་དཀའ་གསུང༌།

ཁོ་བོ་ཡང་གཞོན་པའི་དུས་སུ་བླ་མའི་ ( ¡¶ ལུ ¡· + རྣལ་འབྱོར་གྱི་ ) བྱིན་རླབས་ཞུས་པས། ཁྱོད་ཀྱིས་སངས་རྒྱས་ཀྱི་འདུ་ཤེས་མི་སྐྱེ། ཁུ་བོའི་འདུ་ཤེས་སྐྱེ། ལུས་ལོངས་སྤྱོད་ཀྱིས་བླ་མའི་ཕྱོགས་སུ་དཀའ་ཐུབ་མི་ནུས་གསུངས་ནས་མ་གནང༌། ཕྱིས་འཆི་ལྟས་འཇིགས་པ་ཞིག་བྱུང༌། ཁམས་ཀྱང་མ་བདེ། དེའི་སྐབས་སུ། ཆོས་རྗེ་རིན་པོ་ཆེ་ལ་སྐུ་ཁམས་མ་བདེ་བ་ ( ¡¶ ལུ ¡· + ཞག་ ) འགའ་བྱུང༌། དེར་ཉིན་མཚན་རྒྱུན་མི་འཆད་པར་གཉིད་དང༌། ཁ་ཟས་ཀྱི་འདུ་ཤེས་མ་བྱས་པར་ཞབས་ཏོག་བྱས། དེས་སྡིག་པ་ཅུང་ཟད་དག་པ་འདྲ། དེ་ནས་བླ་མའི་རྣལ་འབྱོར་འདི་གནང་བས། བླ་མ་ལ་སངས་རྒྱས་ཀྱི་འདུ་ཤེས་སྐྱེས། སངས་རྒྱས་ཐམས་ཅད་ཀྱི་ངོ་བོ། འཕགས་པ་འཇམ་དཔལ་དུ་མཐོང༌། མོས་གུས་ཐུན་མོང་མ་ཡིན་པ་སྐྱེས། དེ་ཉིད་ཀྱིས་འཆི་ལྟས་ལས་གྲོལ། ཁམས་ཤིན་ཏུ་བདེ། དེ་ནས་སྒྲ། ཚད་མ། སྙན་ངག་སྡེབ་སྦྱོར། ཚིག་གི་རྒྱན། གསང་སྔགས་ཕ་རོལ་ཏུ་ཕྱིན་པ། མངོན་པ། འདུལ་བ་ལ་སོགས་པ ༑ ལུང་དང་རིགས་པའི་གནས་ཐམས་ཅད་ཕྱིན་ཅི་མ་ལོག་པར་གཟོད་གོ སྡེ་སྣོད་ཐམས་ཅད་ལ་མི་འཇིགས་པའི་སྤོབས་པ་ཐོབ། ལྷ་འདྲེ་མི་གསུམ་ཡང་བྱམས་པར་བྱུང༌། རྒྱ་གར་གྱི་རྒྱལ་པོ་ལ་སོགས་པ་ང་རྒྱལ་ཅན་ཐམས་ཅད་ཀྱང་ངེད་ལ་ཆོས་ཞུ་ཟེར་ནས་གཙིགས་བྱེད་པའང་གཟོད་བྱུང༌། ནང་དུའང་ཡང་དག་པའི་རྟོགས་པ་ཅུང་ཟད་སྐྱེས། དེའི་ཚེ། ཁོ་བོ་ལ་ཕན་པར་བྱ་བའི་དོན་དུ་རྟེན་འབྲེལ་འགྲིག་ ¡Ã པའི་ ( ¡¶ ལུ ¡· པར་བྱ་བའི་ ) ཕྱིར། བསྙུང་བའི་ཚུལ་བསྟན་པ་ཡིན་གྱི། བསྙུང་བ་དངོས་མ་ཡིན་པར་འདུག ¡Ã གཞན་གྱིས་ཀྱང་དེ་ལྟར་བྱས་ན། ( ¡¶ ལུ ¡· - གཞན་གྱིས་་་་་་་བྱས་ན། ) རྟེན་འབྲེལ་ ¡Ã ཕྱིན་ཅི་མ་ལོག་པ་ ( ¡¶ ལུ ¡· - ཕྱིན་ཅི་མ་ལོག་པ་ ) འགྲིག་ ¡Ã པར་འགྱུར་པ་ལ་ཐེ་ཚོམ་མི་ཟ ( ¡¶ ལུ ¡· འདོད་ན་དེ་ལྟར་བྱས་ན་འགྲིག་པ་ཐེ་ཚོམ་མེད ) ། དང་པོ་སྦྱོར་བའི་ཆོ་ག་བསྟན་ཟིན་ཏོ།། །།གཉིས་པ་དངོས་གཞི་ནི། དེ་ལྟར་དོན་ཡོད་པའི་སྒོ་ནས། སྡིག་པ་སྦྱངས།

བསོད་ནམས་བསགས་ཏེ། ལུས་ངག་ཡིད་གསུམ་གསེར་སྦྱངས་པ་ལྟར་ལས་སུ་རུང་བར་གྱུར་པ་དང་བྱིན་རླབས་ཀྱི་སྒོ་དབྱེ་བ་དངོས་ལ་གསུམ། ཕྱི་ནང་གི་མཁའ་འགྲོ་ ( ¡¶ ལུ ¡· + ལྔ་ ) མཉེས་པར་བྱ་བ་དང༌། སློབ་མས་མཎྜལ་ཕུལ་ཏེ་གསོལ་བ་གདབ་པ་དང༌། བླ་མས་རྟེན་འབྲེལ་བསྒྲིགས་ཏེ་བྱིན་གྱིས་བརླབ་པའོ། །དང་པོ་ནི་གནས་དབེན་པར་མཁའ་འགྲོ་ལྔ་མཉེས་པར་བྱ་བ་ ( ¡¶ ལུ ¡· + ཚོགས་ཀྱི་འཁོར་ལོ་ ) ལག་ལེན་བཞིན་བྱ། གཉིས་པ་སློབ་མས་ཞེ་ཐག་པ་ནས་གསོལ་བ་གདབ་པ་ནི ༑ གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཀུན་གྱི་རང་བཞིན་སྐུ། །བླ་མ་མཆོག་ལ་བདག་གསོལ་འདེབས། །ཞེས་བྱ་བ་དང༌། ཀུན་མཁྱེན་ཡེ་ཤེས་ཕུང་པོ་ཅན། །སྲིད་པའི་འཁོར་ལོ་རྣམ་སྦྱོང་བ། །དེ་རིང་བཤད་པའི་རིན་ཆེན་གྱིས། །གཙོ་བོ་བདག་ལ་བཀའ་དྲིན་སྐྱོབས། ཁྱོད་ཞབས་པདྨ་སྤངས་ནས་ནི། །གཙོ་བོ་གཞན་ལ་སྐྱབས་མ་མཆིས། །འགྲོ་བའི་དཔའ་བོ་ཐུབ་ཆེན་གྱིས། །བློ་མཆོག་བདག་ལ་གནང་བར་མཛོད། །ཅེས་པ་ལན་གསུམ་དང༌། བླ་མ་རིན་པོ་ཆེས་བདག་ལ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང་ ༑ ཐུགས་དང༌། ཡོན་ཏན་ཕྲིན་ལས་ཀྱིས་བྱིན་གྱིས་བརླབ་ཏུ་གསོལ། ཞེས་ལན་གསུམ་དུ་གསོལ་བ་གདབ་བོ།། །།གསུམ་པ་བླ་མས་རྟེན་འབྲེལ་བསྒྲིགས་ཏེ། བྱིན་གྱིས་བརླབ་པ་ལ་གཉིས། བླ་མ་སངས་རྒྱས་སུ་ངེས་ཤེས་བསྐྱེད་པ་དང༌། ངེས་ཤེས་སྐྱེས་པའི་སློབ་མ་ལ་བྱིན་གྱིས་བརླབ་པའོ། །དང་པོ་ནི་གསང་བ་འདུས་པ་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། །འདི་ཡི་གཟུགས་ཀྱི་ཕུང་པོ་ནི ༑ ༑ བཅོམ་ལྡན་སངས་རྒྱས་རྣམ་སྣང་མཛད། །ཅེས་བྱ་བ་ལ་སོགས་པ་གསུངས་པ་ལྟར། བླ་མའི་གཟུགས་ཀྱི་ཕུང་པོ་རྣམ་པར་སྣང་མཛད། ཚོར་བ་རིན་ཆེན་འབྱུང་ལྡན། འདུ་ཤེས་འོད་དཔག་མེད། འདུ་བྱེད་དོན་ཡོད་གྲུབ་པ། རྣམ་པར་ཤེས་པ་མི་བསྐྱོད་པ།

དེ་ཐམས་ཅད་བསྡུས་པ་དྲུག་པ་རྡོ་རྗེ་འཆང་ཆེན་པོ། སའི་ཁམས་སངས་རྒྱས་སྤྱན། ཆུ་མཱ་མ་ཀཱི མེ་གོས་དཀར་མོ། རླུང་གྀ་ཁམས་སྒྲོལ་མ། ནམ་མཁའི་ཁམས་ཆོས་ཀྱི་དབང་ཕྱུག་མ། བླ་མའི་སྤྱན་བྱང་ཆུབ་སེམས་དཔའ་སའི་སྙིང་པོ། རྣ་བ་ཕྱག་ན་རྡོ་རྗེ། སྣ་ནམ་མཁའི་སྙིང་པོ། ལྗགས་འཇིག་རྟེན་དབང་ཕྱུག ལུས་སྒྲྀབ་པ་རྣམ་སེལ། ཡིད་འཕགས་པ་འཇམ་དཔལ། ཚིགས་ཀུན་ཏུ་བཟང་པོ། རྩ་བྱམས་པ། ཕྱག་གཡས་པ་གཤིན་རྗེ་གཤེད། གཡོན་པ་གཞན་གྱིས་མི་ཐུབ་པ། ཞལ་རྟ་མགྲིན། རྡོ་རྗེ་བདུད་རྩི་ཐབ་སྦྱོར། དཔུང་པ་གཡས་པ་མི་གཡོ་བ། གཡོན་པ་འདོད་པའི་རྒྱལ་པོ། རྗེ་ངར་གཡས་པ་དབྱུག་སྔོན་ཅན། གཡོན་པ་སྟོབས་པོ་ཆེ། སྤྱི་གཙུག་འཁོར་ལོས་སྒྱུར་བ། རྐང་མཐིལ་གནོད་མཛེས་རྒྱལ་པོ། གཞན་ཡུལ་རྣམས་གཟུགས་རྡོ་རྗེ། སྒྲ་རྡོ་རྗེ། དྲི་རྡོ་རྗེ། རོ་རྡོ་རྗེ། རེག་བྱ་རྡོ་རྗེ། ཆོས་ཀྱི་དབྱིངས་ཀྱི་རྡོ་རྗེ་མ། དེ་དག་ཀྱང་ ( ¡¶ ལུ ¡· - ཀྱང་ ) སངས་རྒྱས་དང་བྱང་ཆུབ་སེམས་དཔའ་ ( ¡¶ ལུ ¡· + རྣམས་ ) ལ་མཆོད་པ་བྱེད་པའི་ལྷ་མོ་ཡིན། དེ་ལྟར་ན་རྡོ་རྗེ་སློབ་དཔོན་གྱི་ཡུལ་ཡུལ་ཅན་ཐམས་ཅད་གདན་གསུམ་ཚང་བའི་དཀྱིལ་འཁོར་ཡིན་པས། བླ་མ་ལ་ ( ¡¶ ལུ ¡· - ལ་ ) སངས་རྒྱས་ཐམས་ཅད་འདུས་པའི་སྐུ་ཟེར་བའི་རྒྱུ་མཚན་ ¡Ã ཐམས་ཅད་ ( ¡¶ ལུ ¡· ཡང་ ) དེ་ཡིན་ཏེ། རྡོ་རྗེ་གུར་ལས། དཔལ་ཀྱེའི་རྡོ་རྗེའི་དཀྱིལ་འཁོར་དུ་དབང་བསྐུར་ ¡Ã བའི ( ¡¶ ལུ ¡· བ་ཐོབ་པའི་ ) སློབ་དཔོན་ཇི་ལྟར་བལྟ་བར་བགྱི། དེ་བཞིན་གཤེགས་པས་བཀའ་སྩལ་པ། སློབ་དཔོན་སྟོན་པར་གྱུར་པ་ནི། །སངས་རྒྱས་ཀུན་གྱིས་ཕྱག་མཛད་པ། །བདག་ཅག་རྣམས་ཀྱི་ཕ་དང་མ། །འདི་ཉིད་ཡིད་ལ་བསམ་པར་བྱ། །ཞེས་པ་དང༌། གང་ཕྱིར་ཡེ་ཤེས་རྡོ་རྗེ་ནི ༑ ༑ མཉེས་པར་མྱུར་དུ་ཐོབ་པར་འགྱུར། །དེ་ཕྱིར་སློབ་དཔོན་དྲུང་གཤེགས་ཏེ ༑༑ དེ་བཞིན་གཤེགས་རྣམས་ཕྱག་མཛད་དོ། །རྡོ་རྗེ་སེམས་དཔའ་ ¡Ã གཅིག་པུ་ཡ ( ¡¶ ལུ ¡· ཇི་ལྟར་བུ ) ། ། དེ་ལྟར་སློབ་དཔོན་གཟུགས་འཛིན་ཏེ། །སེམས་ཅན་རྗེས་སུ་གཟུང་དམིགས་ནས།

།ཕལ་པའི་གཟུགས་སུ་གནས་པའོ། །ཞེས་བྱ་བ་དང༌། བླ་མ་ལྔ་བཅུ་པ་ལས། དབང་བསྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་ནི་མངོན་ཕྱག་འཚལ། །ཞེས་བྱ་བ་དང༌། ¡Ã བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །བླ་མ་དཔལ་ལྡན་ཧེ་རུ་ཀ །ཀུན་གྱི་བྱེད་པོ་བླ་མ་ཡིན ༑ ༑ ཞེས་བྱ་བ་དང༌། ( ¡¶ ལུ ¡· - བླ་མ་་་་་་་བ་དང༌། ) བླ་མ་སངས་རྒྱས་ཆོས་འགྱུར་ཞིང་ ༑ ༑ དགེ་འདུན་ཡང་ནི་དེ་བཞིན་ཉིད། །དེ་ཡི་དྲིན་གྱིས་རྟོགས་གྱུར་པས། ། དེ་བས་དཀོན་མཆོག་གསུམ་ཡིན་ཏེ། །ཞེས་བྱ་བ་དང༌། གལ་ཏེ་ལྷ་ནི་མཉེས་འདོད་ན། །འབད་པས་བླ་མ་མཉེས་པར་བྱ། །ཞེས་བྱ་བ་དང༌། དབང་བསྐུར་ཐོབ་པའི་ ( ¡¶ ལུ ¡· རྡོ་རྗེ་ ) སློབ་དཔོན་ལ་ཇི་ལྟར་བལྟ་བར་བྱ། བཅོམ་ལྡན་འདས་ཀྱིས་བཀའ་སྩལ་པ།

དུས་གསུམ་གྱི་སངས་རྒྱས་ ¡Ã ཐམས་ཅད་ ( ¡¶ ལུ ¡· - ཐམས་ཅད་ ) མཆོད་པ་བས། བླ་མའི་བ་སྤུའི་བུ་ག་གཅིག་ལ་ ( ¡¶ ལུ ¡· + མཆོད་པ་ ) མཐོང་ནས ( ¡¶ ལུ ¡· ན ) ། དུས་གསུམ་གྱི་སངས་རྒྱས་ཐམས་ཅད་བླ་མ་ལ་མཆོད་པ་བྱེད་པ་མཐོང་ངོ༌། །ཞེས་བྱ་བ་ལ་སོགས་པ་དང༌། གང་གི་ཕྱིར་རྫོགས་པའི་སངས་རྒྱས་དང་ ༑ བྱང་ཆུབ་སེམས་དཔའི་བསོད་ནམས་གང་ཞིག བླ་མའི་བ་སྤུའི་བུ་ག་ལ་མཐོང་བ་དེའི་ཕྱིར། བྱང་ཆུབ་སེམས་དཔས་སློབ་དཔོན་ ¡Ã ལ་སངས་རྒྱས་ཀྱི་ ( ¡¶ ལུ ¡· - ལ་སངས་རྒྱས་ཀྱི་ ) མཆོད་པ་བྱེད་པ་མཐོང་ངོ༌། །ཞེས་བྱ་བ་དང༌། བདེ་མཆོག་རྩ་རྒྱུད་ལས། དེ་ནས་སྒྲུབ་པོས་དངོས་ཀུན་གྱིས། །དང་པོར་སློབ་དཔོན་མཉེས་པར་བྱ། །གྲུབ་འདོད་ཀུན་ཏུ་མཉམ་གཞག་པས། །ཅི་ནུས་པས་ནི་བླ་མར་མཆོད ༑ ༑ ཅེས་བྱ་བ་ལ་སོགས་པ་རྒྱས་པར་གསུངས་པ་ལྟར་རོ། །དེས་ན་བླ་མ་ལ་སངས་རྒྱས་ཀྱི་འདུ་ཤེས་བསྐྱེད་ན། སངས་རྒྱས་ཀྱི་བྱིན་རླབས་འཇུག དེ་བཞིན་དུ་བྱང་ཆུབ་སེམས་དཔའ་དང༌། རང་སངས་རྒྱས་དང༌། ཉན་ཐོས་ ¡Ã སུ་གོ་ནའང་དེ་དང་མཐུན་པའི་བྱིན་རླབས་འཇུག་པ་ཡིན། ( ¡¶ ལུ ¡· དང༌། ) སོ་སོ་སྐྱེ་བོར་མཐོང་ན། རང་ལ་ཡང་དེ་དང་མཐུན་པའི་བྱིན་རླབས་འཇུག་པ་ཡིན། སྤྱིར་སངས་རྒྱས་དང༌། བྱང་ཆུབ་སེམས་དཔའི་བྱིན་རླབས་བསམ་གྱིས་མི་ཁྱབ་ཀྱང༌། བྱིན་རླབས་འཇུག་པ་དཀའ། དེའི་བྱིན་རླབས་བླ་མ་ལ་བསྡུས་ནས། དེ་ལ་གསོལ་བ་བཏབ་ན། བྱིན་རླབས་མྱུར་དུ་འཇུག དཔེར་ན་ཉི་མའི་འོད་ཟེར་ཇི་ལྟར་ཚ་ཡང༌། སྤྲ་བ་ལ་མེ་མི་ཕྱིན ( ¡¶ ལུ ¡· འབྱིན ) ། ཉི་མའི་འོད་མེ་ལོང་ལ་བསྡུས་ཏེ། སྤྲ་བ་ལ་བསྡུས་ན། མེ་མྱུར་དུ་ཟིན་པ་དང་འདྲ། དེ་ལ་སྤྲ་བ་རླན་མེད་ཅིང་དུལ་བ་དགོས་པ ༑ དེ་ལྟར་སློབ་མ་ཡང་རྣམ་རྟོག་དང་ཐེ་ཚོམ་གྱི་རླན་མེད་ཅིང༌། སེམས་དུལ་བ་ལ་བྱིན་རླབས་ ¡Ã འཇུག་པས ( ¡¶ ལུ ¡· འཆགས་སོ། ) ། དེ་ལྟར་ངེས་ཤེས་བསྐྱེད་ནས། སློབ་མ་བྱིན་གྱིས་བརླབ་པ་ལ་གསུམ་སྟེ། ཞེན་པ་སྤང༌། དངོས་གྲུབ་བླང༌། དེ་ཁོ་ན་ཉིད་ལ་བློ་བཞག་པའོ།

།དང་པོ་ནི་ཐོག་མར་བདག་ཏུ་གཟུང་བའི་ལོངས་སྤྱོད་གོས་ཀྱི་བར་དུ་དབུལ། དེ་ནས་དགྲ། དེ་ནས་གཉེན་རྣམས་དབུལ། དེ་ནས་མདུན་འདིར་ཐོད་པའི་སྒྱཻད་པོ་བློས་འཁྱུད་ཚད་གསུམ་གྱི་སྟེང་དུ། རང་གི་ཐོད་པ་བཅད་དེ། དཔྲལ་བ་རང་ལ་བསྟན་ནས་བཞག དེའི་ནང་དུ་རང་གི་རྐང་པ་གཡས་པ་བཅད་ལ་བསྐྱུར། དེ་ནས་རིམ་པ་བཞིན་དུ་ཐམས་ཅད་བཅད་ལ ( ¡¶ ལུ ¡· + བསྐྱུར ) ། མཇུག་ཏུ་ལག་པ་གཡས་པ་དེའི་ནང་དུ་བསྐྱུར། དེ་ནས་དེའི་ནང་དུ་ཟླ་བའི་དཀྱིལ་འཁོར་དང༌། ཤ་ལྔ་བདུད་རྩི་ལྔ་བསམས་ལ། ཐམས་ཅད་འདྲེས་པ་གཏོར་མ་བཞིན་བྱིན་གྱིས་བརླབ། དེའི་ཕུད་རྩ་བའི་བླ་མ་ལ་དབུལ་ལོ། །དེ་ནས་བླ་མ་བརྒྱུད་པ། ཡི་དམ། སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་སངས་རྒྱས་ཐམས་ཅད་ལ་དབུལ། དེ་ནས་ཁམས་གསུམ་གྱི་སེམས་ཅན་ཐམས་ཅད་ཀྱང་ ( ¡¶ ལུ ¡· - ཀྱང་ ) ། ཡི་དམ་གྱི་ལྷར་བྱས་ལ་དབུལ། ( ¡¶ ལུ ¡· + དེ་རྣམས་ཀྱི་ ) ཞེན་པ་སྤང་བའོ།། །།དེ་ནས་གཉིས་པ་དངོས་གྲུབ་བླང་བ་ནི། བླ་མའི་ཐུགས་རྣམ་པར་མི་རྟོག་པ་ཆོས་སྐུ། སྐུ་ ( ¡¶ ལུ ¡· - སྐུ་ ) ཡི་དམ་ལྷ་དང་དབྱེར་མེད་པ་ལོངས་སྐུ། མཛད་པ་ཕྲིན་ལས་ཐམས་ཅད་སྤྲུལ་སྐུ། དེ་རྣམས་ངོ་བོ་དབྱེར་མེད་པ་ངོ་བོ་ཉིད་ཀྱི་སྐུ་ཡིན་ནོ།། ཞེས་ངོ་སྤྲོད། དེ་ནས་བླ་མའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ། དེ་ཐམས་ཅད་འོད་དང་གཟི་བརྗིད་དང་ ( ¡¶ ལུ ¡· - དང་ ) བཅས་པ། པདྨ་དང་ཉི་མའི་གདན་ལ་བཞུགས་པར་བསྒོམ། དེ་ནས་བླ་མའི་དཔྲལ་བ་ནས། ཨོཾ་ལས་འོད་ཟེར་ཁ་དོག་དཀར་པོ་ཨོཾ་གྱི་ཡི་གེའི་རྣམ་པ་ཅན་སྤྲོས། སློབ་མའི་དཔྲལ་བར་ཞུགས་ལུས་ཐམས་ཅད་དཀར་མེར་ ¡Ã གྱུར ( ¡¶ ལུ ¡· གྱིས་ཁེངས ) ། ལུས་ཀྱི་དྲི་མ་དག སྐུའི་དངོས་གྲུབ་སྩལ། བུམ་པའི་དབང་ཐོབ་སྙམ་དུ་སྒོམ། བླ་མའི་མགྲིན་པའི་ཨཱཿལས་འོད་ཟེར་དམར་པོ་ཨཱཿའི་རྣམ་པ་ཅན་བྱུང ༑ སློབ་མའི་མགྲིན་པར་ཞུགས། ངག་གི་དྲི་མ་དག གསུང་གི་དངོས་གྲུབ་སྩལ ༑

¡Ã གསུང་གི་ ( ¡¶ ལུ ¡· གསང་བའི་ ) དབང་ཐོབ་སྙམ་དུ་བསམ། བླ་མའི་ཐུགས་ཀའི་ཧཱུྃ་ལས་འོད་ཟེར་སྔོན་པོ་ཧཱུྃ་གི་རྣམ་པ་ཅན་སྤྲོས། སློབ་མའི་སྣ་སྒོ་གཡོན་ནས་ཞུགས ༑ སྙིང་གའི་ཡི་གེ་ཧཱུྃ་གི་རྣམ་པར་བཞག ཡིད་ཀྱི་དྲི་མ་དག ཐུགས་ཀྱི་དངོས་གྲུབ་སྩལ། ཤེས་རབ་ཡེ་ཤེས་ཀྱི་དབང་ཐོབ་སྙམ་དུ་བསམ། ཡང་སྐུ་གསུང་ཐུགས་རྣམས་ལས། འོད་ཟེར་འཇའ་ཚོན་གྱི་རྣམ་པར་སྤྲོས། སློབ་མའི་ལུས་ངག་ཡིད་གསུམ་ ( ¡¶ ལུ ¡· + ཐམས་ཅད་ ) ལ་ཁྱབ་པར་ཞུགས། ལུས་ངག་ཡིད་གསུམ་གྱི་བག་ཆགས་དང་བཅས་པའི་དྲི་མ་ཐམས་ཅད་དག་ ¡Ã པས ( ¡¶ ལུ ¡· པར་བྱས ) ༑ ཕྱིར་མི་ལྡོག་པར་བྱ། སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་བྱིན་རླབས་ཞུགས། དབང་བཞི་པ་ཐོས་པར་བསམ། དངོས་གྲུབ་བླང་བའོ།། །།དེ་ནས་གསུམ་པ་དེ་ཁོ་ན་ཉིད་ལ་བློ་བཞག་པ་ནི། སློབ་མའི་ལུས་སྐྱིལ་ཀྲུང་ ༑ ལག་པ་མཉམ་གཞག སྒལ་ཚིགས་དྲང་པོར་བསྲང༌། བླ་མའི་སྨིན་མཚམས་སུ་མིག་མི་འཛུམས་པའི་ཚུལ་གྱིས་ཧད་དེ་བལྟ། སེམས་གང་ལ་ཡང་འཛིན་པ་མེད་པར། ནམ་མཁའ་ལ་དུ་བ་ཡལ་བ་ལྟར་རང་ཡལ་དུ་བཞག དེ་ནས་བླ་མས་ལུས་ཀྱིས་རྡོ་རྗེ་དྲིལ་བུ་དཀྲོལ། ངག་ཏུ་ཡི་དམ་ལྷའི་སྙིང་པོ་དང༌། རྗེ་བཙུན་རྡོ་རྗེ་བདག་མེད་མའི་ཨཱ་ ¡Ã ལིའི་ ( ¡¶ ལུ ¡· ལི་ཀཱ་ལིའི་ ) སྔགས་བཟླས། སེམས་ཀྱིས་བླ་མ་དང་དཀོན་མཆོག་གསུམ་ལ་དབྱེར་མི་ཕྱེད་པའི་དད་པ་བྱས་ལ། སློབ་མའི་རྒྱུད་ལ་ཡང་དག་པའི་ཡེ་ཤེས་སྐྱེ་བ་དང༌། འཕེལ་ཞིང་མི་ཉམས་པར་མཛད་དུ་གསོལ། ཞེས་གསོལ་བ་བཏབ་ལ། བླ་མས་ཀྱང་རྣམ་པར་མི་རྟོག་པའི་ཏིང་ངེ་འཛིན་ལ་མཉམ་པར་བཞག ( ¡¶ ལུ ¡· + པར་བྱའོ། ། ) དེ་ལྟ་བུའི་རྟེན་འབྲེལ་གྱིས་མོས་གུས་རབ་འབྲིང་ ( ¡¶ ལུ ¡· + གསུམ་ ) ལ་རྟོགས་པ་རབ་འབྲིང་དུ་སྐྱེ། རབ་ལུས་ངག་ཡིད་གསུམ་ལ་རྫུ་འཕྲུལ་དང༌། ལུང་སྟོན་པ་དང༌། མངོན་པར་ཤེས་པ་དང༌། རྣམ་པར་མི་རྟོག་པའི་ཏིང་ངེ་འཛིན་ལ་སོགས་པ་དང༌། མཐོང་ལམ་ལ་སོགས་པའི་འཕགས་པའི་ས་ཐོབ་པའང་སྲིད་གསུང༌། འབྲིང་ལ་འཕར་བ་དང༌།

གཡོ་བ་དང༌། སྨྲ་བ་དང༌། དགོད་པ་དང༌། སེམས་གཟུང་འཛིན་ལས་གྲོལ་བ་ལ་སོགས་པ་ཅི་རིགས་སུ་ ( ¡¶ ལུ ¡· པ་ ) འབྱུང༌། ཐ་མ་ལའང་སེམས་ལ་ཏིང་ངེ་འཛིན་གྱི་བྱེ་བྲག་འགའ་ངེས་པར་འབྱུང་ངོ༌། །དེ་ངོས་ཟིན་པར་བྱས་ནས། ཉམས་སུ་བླངས་པས་ཏིང་ངེ་འཛིན་གོང་ནས་གོང་དུ་འཕེལ། སྤངས་པ་དང༌། རྟོགས་པའི་ཡོན་ཏན་དཔག་ཏུ་མེད་པ་འབྱུང༌། དེ་ནས་མཚོན་བྱེད་དཔེའི་ཡེ་ཤེས་སྐྱེ། དེ་ལ་མཚོན་བྱ་དོན་གྱི་ཡེ་ཤེས། མཐོང་བའི་ལམ་ཚེ་འདིའམ། འཆི་ཁའམ། བར་དོ་ཚུན་ཆོད་ལ་ངེས་པར་སྐྱེ། དེའང་ཡོན་ཏན་དང་བཅས་པའི་མཐོང་ལམ་ཆོས་ནས་བཤད་པ་ལྟར་སྐྱེའོ། །དངོས་གཞིའོ།། །།རྗེས་མཛད་སྤྱོད་ཐམས་ཅད་སངས་རྒྱས་ཀྱི་ཕྲིན་ལས་སུ་བསམས་ནས་གསོལ་བ་གདབ་པའི་ཆོ་ག་ལ་གཉིས་ཏེ། བསྲུང་བྱའི་དམ་ཚིག་བསྟན་པ་དང༌། བསྒྲུབ་བྱའི་བསླབ་པ་ལ་གདམས་པའོ། །དང་པོ་ནི་བླ་མའི་སྐུ་གསུང་ཐུགས་ཡོན་ཏན་ཕྲིན་ལས་ལ་སྐྱོན་དུ་མི་གཟུང༌། བླ་མས་སྲོག་བཅད་པ་དང༌། མ་བྱིན་པར་ལེན་པ་དང༌། འདོད་པས་ལོག་པར་གཡེམ་པ་མཐོང་བ་དང༌། བླ་མའི་ངག་གི་བརྫུན་དང༌། ཕྲ་མ་དང༌། ཚིག་རྩུབ་མོ་ལ་སོགས་པ་གསུངས་པ་དང༌། བླ་མའི་ཐུགས་ལ་བརྣབ་སེམས་གནོད་སེམས་ལོག་པར་ལྟ་བ་ལ་སོགས་པའི་རྣམ་འགྱུར་དང་ ༑ ཡོན་ཏན་མི་མཁས་པ་དང༌། མ་བསླབས་པ་དང༌། མ་རྫོགས་པ་ ¡Ã ལ་སོགས་པའི་ ( ¡¶ ལུ ¡· དང་ ) སྐྱོན་ ( ¡¶ ལུ ¡· + ལ་སོགས་པའི་རྣམ་པ་འགྱུར་བ་ ) དང༌། ཕྲིན་ལས་ལ་སོགས་པའི་སྤྱོད་པ་ཕྱིན་ཅི་ལོག་ཆོས་དང་མི་མཐུན་ཞིང༌། འཇིག་རྟེན་པ་དང་འགལ་བ་སྣ་ཚོགས་མཛད་ཀྱང༌། བླ་མ་སངས་རྒྱས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ལ་སྤྱོད་པ་ཕྱིན་ཅི་ལོག་ག་ལ་མངའ། ང་རང་གི་ལས་ངན་གྱི་སྒྲིབ་པས་སྣང་བ་ཕྱིན་ཅི་ལོག་ཡིན། ཚུལ་འདིས་བདག་དང་སེམས་ཅན་ཐམས་ཅད་ལ་ཕན་པའི་རྟེན་འབྲེལ་མཛད་ངེས་སྙམ་དུ་བསམ། སྔོན་ཚོང་དཔོན་གྱི་བུ་ནོར་བཟང་གི་བླ་མ་འགའ་ཞིག་གིས་ཀྱང༌། ལ་ལ་རྒྱལ་པོའི་རྣམ་ཐར་གྱིས་མི་བཟོད་པ། ལ་ལ་དྲང་སྲོང་གི་རྣམ་ཐར་གྱིས་ལྕེབ་པའི་རྣམ་ཐར་སྟོན་པ།

ལ་ལ་ལུས་འཚོང་ ¡Ã མ་ལ་སོགས་ ( ¡¶ ལུ ¡· - མ་ལ་སོགས་ ) པའི་ཆ་བྱད་འཛིན་པ་ལ་སོགས་པ། སྤྱོད་པ་ཕྱིན་ཅི་ལོག་བྱེད་པ་མང་དུ་བྱུང༌། ( ¡¶ ལུ ¡· + དེ་རྣམས་ལ་ ) མི་མོས་པ་མ་བྱས་པས་འཕགས་པའི་ཆོས་ཟབ་མོ་དཔག་ཏུ་མེད་པ་རྟོགས་པའི་རྟེན་འབྲེལ་དུ་འགྱུར་སྙམ་དུ་བསམ། གཞན་ཡང་སློབ་དཔོན་ཡན་ལག་མེད་པའི་རྡོ་རྗེ་ཕག་རྫིའི་སྤྱོད་པ་ཕྱིན་ཅི་ལོག་ ¡Ã བྱེད་པར་ ( ¡¶ ལུ ¡· - བྱེད་པར་ ) མཛད ( ¡¶ ལུ ¡· + པ་དང་ ) ། འཕགས་པ་འཇམ་དཔལ་ཁྱིམ་བཙུན་ཉོས་ཆང་གིས་བཟི་བ་སྤྱོད་པ་ཕྱིན་ཅི་ལོག་སྣ་ཚོགས་མཛད་པ་དང༌། ཏི་ལོ་པ་ཉ་གསོན་པོར་སྲེག་པ་ལ་སོགས་པ་ངན་སྤྱོད་སྣ་ཚོགས་མཛད་པ་དང༌། རི་ཁྲོད་མགོན་པོ། ཉ་དང་ ( ¡¶ ལུ ¡· + རི་དྭགས་ལ་སོགས་པ ) སྲོག་ཆགས་དཔག་ཏུ་མེད་པ་གསོད་པ་དང༌། སློབ་དཔོན་རྒྱལ་བའི་རྡོ་རྗེས་ཐགས་མཁན་མཛད་པ་དང༌། གོ་རཀྵ་པ་བ་ལང་རྫི་མཛད་པ་དང༌། ག་རུ་ཌི་བ་ལང་རྫི་མཛད་པ་དང༌། གུནྡྷི་རི་བྱ་བཤོར་བ་ལ་སོགས་པ་ ( ¡¶ ལུ ¡· + ངན་ ) སྤྱོད་ ¡Ã པ་ཕྱིན་ཅི་ལོག་ ( ¡¶ ལུ ¡· སྣ་ཚོགས་ ) མཛད་པ་ལ། སློབ་མ་དད་པ་ལོག་པ་ཐམས་ཅད་གྲོལ་མ་ནུས། མོས་པ་བྱས་པའི་སློབ་མ་ཐམས་ཅད་གྲུབ་པ་ཐོབ་པ་ཡིན། དེ་ན་སངས་རྒྱས་དང༌། བྱང་ཆུབ་སེམས་དཔའི་རྣམ་འཕྲུལ་བསམ་གྱིས་མི་ཁྱབ། ངས་ཤེས་པར་མི་ནུས་སྙམ་དུ་བསམ། དེ་ལྟ་མ་ཡིན་ན། བླ་མའི་རྣམ་ཐར་གང་མི་ལེགས་སྙམ་ན། རང་ལ་མི་ལེགས་པ་འབྱུང་ ༑ ལེགས་སྙམ་ན། ¡Ã གང་ལེགས་པ་འབྱུང་ ( ¡¶ ལུ ¡· རང་ལ་དེ་ལྟར་འོང་ ) ། འདི་རྒྱུ་མཐུན་པའི་འབྲས་བུར་འགྲོ་བ་ཡིན། མདོ་ལས། མཁན་པོའི་ཟ་ལུགས་བ་ལང་དང་སྤྲེའུ་འདྲ། ཞེས་བརྗོད་པས་སྐྱེ་བ་ལྔ་བརྒྱར་བ་ལང་དང་སྤྲེའུར་སྐྱེས་པ་ལ་སོགས་པ་ཐམས་ཅད་དྲན་པར་བྱས་ལ། བླ་མའི་མཛད་སྤྱོད་ཐམས་ཅད་ལེགས་པ་འབའ་ཞིག་ཏུ་བསྒྲུབ་བོ། །གཞན་ཡང་དབང་བསྐུར་ ( ¡¶ ལུ ¡· + བ་ཐོབ་ ) བའི་བླ་མའི་བཀའ་བཞིན་བསྒྲུབས་པས། དཔལ་ལྡན་འབྲས་སྤུངས་གི་འབྲས་ཀྱི་ཆར་འབེབས་ནུས་པའི་བླ་མ་བས། བཀའ་བཞིན་བསྒྲུབས་པའི་ཉེ་གནས་ལོ་བཅུ་གཉིས་ཀྱི་སྔོན་དུ་སངས་རྒྱས་སྔ་བ་དང༌།

བལ་པོའི་དཔེ་དཀར་བི་ཧ་རར། བླ་མ་གྲུབ་པ་ཐོབ་པའི་ཉིན་པར་ཉིད། ཉེ་གནས་ནི་ལོ་གཅིག་གི་གོང་དུ་གྲུབ་པ་ཐོབ་པ་དང་ ༑ ཇོ་བོ་རྗེའི་ཉེ་གནས་དགོན་པ་གོང་མ་ན་བསྒྲུབ་པ་བྱས་པའི་སློབ་མ་གཞན་པས་ཁོང་གིས་བླ་མའི་ཞབས་ཏོག་འབའ་ཞིག་བྱས་པ་རྟོགས་པ་བཟང་བར་གྱུར་པ་དང༌། ཆོས་རྗེ་ས་སྐྱ་པ་ཆེན་པོའི་སློབ་མ་དགེ་བཤེས་གཙུག་ཏོར་རྒྱལ་པོ་འདས་པའི་ཚེ། རིན་པོ་ཆེའི་ཁྲི་དང་གདུགས་དང༌། མེ་ཏོག་གི་ཆར་བབ་ནས། མཁའ་སྤྱོད་དུ་གཤེགས་པ་ཡུལ་པ་ཐམས་ཅད་ཀྱིས་མཐོང་བ་དང༌། དགེ་བའི་བཤེས་གཉེན་ཉི་མ་འོད་ལ་རྫུ་འཕྲུལ་དང༌། མངོན་ཤེས་བྱུང་བ་ལ་སོགས་པ་གཏམ་རྒྱུད་ཐམས་ཅད་དྲན་པར་བྱའོ།། །།གཉིས་པ་བསྒྲུབ་པའི་བསླབ་བྱ་ལ་གདམས་པ་ནི། བླ་མ་ ¡Ã དགྱེས་པའི་ ( ¡¶ ལུ ¡· ཀྱེ་ ) རྡོ་རྗེའམ། འཁོར་ལོ་བདེ་མཆོག་ལ་སོགས་པ་དང་དབྱེར་མི་ཕྱེད་པ་ལ། བླ་མ་བརྒྱུད་པ་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བར་བསྒོམས་པ་ལ། བླ་མའི་རྣལ་འབྱོར་ཐུན་བཞི་ལ་སོགས་པ་འབད་ན། ཚེ་འདི་ཉིད་ལ་འཚང་རྒྱ་བར་འགྱུར། གནས་སྐབས་ཕྲིན་ལས་བཞི་བསྒྲུབ་པ་ནི། ཞི་བའི་དངོས་གྲུབ་འདོད་ན་བླ་མ་རྣམ་པར་སྣང་མཛད་དུ་བསྒོམས་ཏེ། འཁོར་བྱང་ཆུབ་སེམས་དཔའ་སའི་སྙིང་པོ་ལ་སོགས་པ་དཔག་ཏུ་མེད་པས་བསྐོར་བར་བསམས་ནས། གསོལ་བ་བཏབ་ན། ནད་ཞི་བ་ལ་སོགས་པ་ཞི་བའི་དངོས་གྲུབ་ཐོབ ༑ བླ་མ་མི་བསྐྱོད་པ་ལ་འཁོར་བྱང་ཆུབ་སེམས་དཔའ་ཕྱག་ན་རྡོ་རྗེ་དང༌། དཔལ་མགོན་པོ་ལྷ་མོ་ལ་སོགས་པས་བསྐོར་བར་བསམས་ལ། གསོལ་བ་བཏབ་ན ༑ དགྲ་བགེགས་ཚར་གཅོད་པ་ལ་སོགས་པ་དྲག་པོའི་ ¡Ã ལས་འགྲུབ ( ¡¶ ལུ ¡· དངོས་གྲུབ་ཐོབ ) ། བླ་མ་འོད་དཔག་ཏུ་མེད་པ་ལ་འཁོར་བྱང་ཆུབ་སེམས་དཔའ་སྤྱན་རས་གཟིགས་དང༌། ཀུ་རུ་ཀུལླེ་ལ་སོགས་པས་བསྐོར་བར་བསམས་ཏེ། གསོལ་བ་བཏབ་ན། མི་ནོར་ལ་སོགས་པ་དབང་དུ་འདུ། བླ་མ་རིན་ཆེན་འབྱུང་ལྡན་ལ། འཁོར་བྱང་ཆུབ་སེམས་དཔའ་ནམ་མཁའ་མཛོད་དང༌། རྣམ་ཐོས་སྲས་དང༌།

འཕགས་པ་ཛམྦྷ་ལ་དང༌། ལྷ་མོ་ནོར་རྒྱུན་མ་དང༌། གནོད་སྦྱྀན་ཨ་པ་རཱ་ཙི་ཏ་དང་ ༑ ཚོགས་ཀྱི་བདག་པོ་ལ་སོགས་པས་བསྐོར་བར་བསམ་ལ། གསོལ་བ་བཏབ་ན། དཔལ་དང༌། གྲགས་པ་དང༌། འབྱོར་པ་ལ་སོགས་པ་ཐམས་ཅད་རྒྱས་པར་འགྱུར་རོ། །བླ་མ་དོན་ཡོད་གྲུབ་པ་ལ་འཁོར་བྱང་ཆུབ་སེམས་དཔའ་མཐོང་བ་དོན་ཡོད་དང༌། རྡོ་རྗེ་རྣམ་འཇོམས་དང༌། རྗེ་བཙུན་སྒྲོལ་མ་ལ་སོགས་པས་བསྐོར་བར་བསམས་ལ། གསོལ་བ་བཏབ་ན། ཕྲྀན་ལས་བཞིའི་དངོས་གྲུབ་ཐམས་ཅད་ཐོབ་པར་འགྱུར་རོ། །དེ་ལྟར་གདམས་ནས། སློབ་མས་ཐལ་མོ་སྦྱར་ཏེ ༑ འདི་སྐད་ཅེས་བརྗོད་པར་བྱའོ། །གཙོ་བོས་ཇི་ལྟར་བཀའ་སྩལ་པ། །དེ་དག་ཐམས་ཅད་བདག་གིས་བགྱི། །ཞེས་བྱ་བ་དང༌། དེང་ནས་བརྩམས་ཏེ་བདག་བྲན་དུ ༑ ཁྱོད་ལ་བདག་ཉིད་འབུལ་ལགས་ན། ཁྱོད་ཀྱིས་སློབ་མར་གཟུང་བ་དང༌། ། ཆ་ཡིས་ཀྱང་ནི་སྤྱད་དུ་གསོལ། །ཞེས་ལན་གསུམ་བརྗོད་ལ། ཇི་ལྟར་ཡོད་པའི་ཡོན་ཕུལ་ལ། ( ¡¶ ལུ ¡· + སྒོ་གསུམ་གྱི་སྤྱོད་པས་ ) ཇི་ལྟར་མཉེས་པའི་བྱ་བ་རྣམས་བྱའོ། །དེ་ལྟར་བཤད་པ་དེ་དག་ཀྱང་ཆོ་གའི་དངོས་གཞི་ལ་རྒྱས་བསྡུས་ཀྱི་འཕེལ་འགྲིབ་ ¡Ã གང་ཡང་ ( ¡¶ ལུ ¡· - གང་ཡང་ ) མ་མཛད། རྟོགས་པ་བསྐྱེད་པའི་ལུང་དང༌། བླ་མའྀ་ལོ་རྒྱུས་རྣམས། སློབ་མའི་བསམ་པ་དང་བསྟུན་ནས ( ¡¶ ལུ ¡· + མཛད ) ། རྒྱས་བསྡུས་བག་རེ་གསུངས་པ་དང༌། རང་ཉིད་ལ་ཇི་ལྟར་གདམས་པའི་ཚུལ་མདོ་ཙམ་བྲིས་པའོ ༑༑ ༑༑ དཔལ་མགྲིན་གོས་སེར་མེ་ཏོག་མདའ་འཇོམས་པའི། །བུ་རམ་ཤིང་པའི་གསུང་རབ་དྲི་མེད་འཛིན། །དཔལ་ལྡན་བླ་མའི་སྒྲུབ་པ་ ( ¡¶ ལུ ¡· ཐབས་ ) འདི་བྲིས་པའི ༑ ༑ དགེ་བས་འགྲོ་ཀུན་བདུད་ལས་རྒྱལ་གྱུར་ཅིག །བྱིན་རླབས་ཀྱི་རིམ་པ་བླ་མའི་རྣལ་འབྱོར། བླ་མ་ཐམས་ཅད་ཀྱི་བྲན་དུ་གྱུར་པ། ས་སྐྱ་པཎྜི་ཏས་སྦྱར་བའོ ༑ ༑ ཉེས་པའི་ཚོགས་ཐམས་ཅད་བླ་མ་ལ་བཟོད་པར་གསོལ། དགེ་བའི་རྩ་བ་སེམས་ཅན་ཐམས་ཅད་བླ་མ་དམ་པ་མཉེས་པར་བྱེད་པར་གྱུར་ཅིག ། ( ¡¶ ལུ ¡· + བླ་མའི་གསུང་ཡིག་འུ་ཡུག་པ་རིགས་པའི་སེང་གེ་ལ་གནང་བའོ།།

།། ) ༄༅། །བླ་མའི་རྣལ་འབྱོར་ ¡Ã གུག་ཤི་ཇོ་འབུམ་མ་ ( ¡¶ ལུ ¡· - གུག་ཤི་ཇོ་འབུམ་མ་ ) བཞུགས། ། ༄༅། །ན་མོ་གུ་རུ་བྷ་དྲཱ་ཡ། སྤྱིར་འོ་སྐོལ་རྡོ་རྗེ་ཐེག་པའི་སྒོར་ཞུགས་པ་རྣམས་ ( ¡¶ ལུ ¡· + ལ་ ) གསང་སྔགས་པ་རྟེན་འབྲེལ་ལམ་དུ་བྱེད་པ་ཡིན། རྟེན་འབྲེལ་གྱི་གཞི་བླ་མ་ལ་སངས་རྒྱས་སུ་མཐོང་བ་ཞིག་དགོས་པར་གདའ། དེ་ལ་འོ་སྐོལ་གྱི་རྗེ་རིན་པོ་ཆེ་རྡོ་རྗེ་འཆང་དངོས་ཡིན་པར་འདུག་སྟེ་ཁོ་བོས་ཀྱང་སྐུ་གཤེགས་ཁ་དང་ ༑ དེའི་རྟིང་གི་རྣམ་ཐར་མིན་པ་ ( ¡¶ ལུ ¡· + སྔར་ ) མ་གོ ད་གཟོད་ ¡Ã བདག་ལ་ ( ¡¶ ལུ ¡· འོ་ཅག་ལ་མོས་པ་ ) རྐང་གི་ཁོང་ནས་མི་ཕྱེད་པའི་དད་པ་སྐྱེས། དེ་ཉིད་ཀྱང་རྗེ་ཆེན་པོ་སྨན་གྱི་བླ་འོད་ཀྱི་རྒྱལ་པོར་བསྒོམས་ལ་དེ་སངས་རྒྱས་ཐམས་ཅད་ཀྱི་རང་བཞིན་དུ་བསྒོམ། ཡང་ན་སྤྱན་རས་གཟིགས་སམ་རྗེ་བཙུན་མ་སྒྲོལ་མ་གང་མོས་སུ་བསྒོམ། དེ་སངས་རྒྱས་ཐམས་ཅད་ཀྱི་རང་བཞིན་དུ་བསྒོམས་ལ་ལུས་རྡོ་རྗེ་སྐྱིལ་ཀྲུང་ངམ། སྐྱིལ་ཀྲུང་ཅི་བདེར་བསྡད། དེ་མ་ནུས་ན་ཡང་སྔས་ཤིན་ཏུ་མཐོ་བར་བྱས་ལ་གློ་ཕབ་ནས་སེམས་ཀྱིས་བླ་མ་རྡོ་རྗེ་འཆང་ཆེན་པོའི་རང་བཞིན་དེ་ལ་ཕྱི་རོལ་གྱི་ལོངས་སྤྱོད་རྣམས་དབུལ། དེ་ནས་དགྲ་དང་གདོན་རྣམས་དབུལ། དེ་ནས་གཉེན་རྣམས་དབུལ། གོས་ཚུན་ཆད་ཀྱང་ཕུལ་ལ་རང་གཅེར་བུ་མ་ཡིན་པ་

( ¡¶ ལུ ¡· + གཞན་ ) ཐམས་ཅད་དབུལ། དེ་ནས་བླ་མའི་མདུན་དུ་རང་གི་སེམས་ཀྱིས་མཚོན་ཅིག་བླངས་ལ་རང་གི་ཐོད་པ་བཅད་ལ་ཐོད་པའི་སྒྱེད་པོ་གསུམ་གྱི་སྟེང་དུ་ཐོད་པའི་སྣོད་གླིང་བཞི་བས་རྒྱ་ཆེ་བ་ཅིག་ཏུ་གྱུར་པར་བསམ། དེ་ནས་རྐང་པ་གཡས་ནས་མགོ་བཟུང་ལ་རིམ་གྱིས་བཅད་ཅིང་ཐོད་པ་ཆེན་པོ་དེའི་ནང་དུ་བསྐྱུར་ལ ༑ ནང་གི་རྟིང་ལ་གཅོད་མཁན་གྱི་ལག་པ་གཡས་པའང་དེའི་ནང་དུ་བསྐྱུར། དེ་ནས་ཕྱོགས་བཅུའི་འཇིག་རྟེན་གྱི་ ( ¡¶ ལུ ¡· + ཁམས་ཀྱི་ ) ལྷའི་བདུད་རྩི་དང༌། མིའི་ལོངས་སྤྱོད་ཐམས་ཅད་ཀྱང་བློས་ ¡Ã བླངས་ལ་ ( ¡¶ ལུ ¡· - བླངས་ལ་ ) དེའི་ནང་དུ་གཞུག དེ་ནས་ཐོད་པའི་འོག་ནས་མེ་ཆེན་པོ་འབར་བས། བདག་གི་ལུས་ཀྱི་དུམ་བུ་དང༌། ལྷའི་བདུད་རྩི་ལ་སོགས་པ་ཐམས་ཅད་ཁོལ་ནས་འདྲེས་པའི་རླངས་པ་འོད་ཟེར་གྱི་ཚུལ་དུ་ཕྱོགས་བཅུར་འཕྲོས་པས་སངས་རྒྱས་དང༌། བྱང་ཆུབ་སེམས་དཔའི་ཡེ་ཤེས་ཀྱི་བདུད་རྩི་ཐམས་ཅད་ཀྱང༌། དེར་བབས་ནས་གཅིག་ཏུ་འདྲེས། ཡང་སྐབས་འདིར་རང་གི་ལུས་པོ་ ( ¡¶ ལུ ¡· - པོ་ ) ཡོད་པ་སྙམ་བྱེད་པ་ཅིག་ཡོད་པས་ལུས་ཐམས་ཅད་དུམ་བུ་དུམ་བུར་བྱས་ལ་ཐོད་པ་ཆེན་པོ་དེར་བསྐྱུར་ལ། རྗེ་བླ་མ་རྡོ་རྗེ་འཆང་ཆེན་པོ་མངོན་སུམ་དུ་བཞུགས་པ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་ ¡Ã ལ་ ( ¡¶ ལུ ¡· སུ་གསོལ། ) མགོན་མ་མཆིས་པ་བདག་གི་ལྷག་པའི་བསམ་པ་ཐུགས་སུ་ཆུད་པར་མཛད་དུ་གསོལ། ཞེས་བརྗོད་ནས་གསོལ་བ་བཏབ་པས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་འདུས་ནས་བླ་མ་ལ་བསྐོར་བའི་ཚུལ་གྱིས་ས་སྟེང་དང་ས་འོག་དང་བར་སྣང་ཐམས་ཅད་སྤྲིན་བཞིན་གཏིབས་ནས་སྤྱིར་སེམས་ཅན་ཐམས་ཅད་དང༌། སྒོས་སུ་གང་སྡུག་ཅིང་ཉམ་ཐག་པ་རྣམས་ལ་མ་འཇིགས་མ་འཇིགས་ཞེས་དབུགས་ཕྱུང་བར་བསམ། དེ་ནས་ ¡Ã རང་གི་ ( ¡¶ ལུ ¡· ཐོད་པའི་ནང་གི་ ) ལུས་བདུད་རྩིར་སོང་བ་དེ་བླ་མས་གཙོ་བྱས་པའི་སངས་རྒྱས་དང་བྱང་ཆུབ་སེམས་དཔའ་རྣམས་

¡Ã ལ་ཇི་ལྟར་ ( ¡¶ ལུ ¡· ཅི་ ) བཞེད་པའི་ལོངས་སྤྱོད་དུ་གྱུར་ནས་མཉེས་ཤིང་དགྱེས་པར་བསམ། ལྷག་མ་རྣམས་སེམས་ཅན་དམྱལ་བའི་བར་གྱི་རིགས་དྲུག་རྣམས་ལ་བྱིན་པས་ཚིམ་ཞིང་དགྱེས་ཏེ། གཅིག་ལ་གཅིག་ཕ་མའི་འདུ་ཤེས་སྐྱེས་ཏེ། བྱམས་པ་དང༌། སྙིང་རྗེ་དང༌། བྱང་ཆུབ་ཀྱི་སེམས་སྐྱེས་ཏེ ༑ སངས་རྒྱས་ཀྱི་སའི་བར་དུ་ཞུགས་ ( ¡¶ ལུ ¡· བཞག་ ) པར་བསམ་མོ། །དེ་ནས་དངོས་གྲུབ་བླང་སྟེ་བླ་མས་གཙོ་བྱས་པ་ ¡Ã སངས་རྒྱས་དང་བྱང་ཆུབ་སེམས་དཔའ་ ( ¡¶ ལུ ¡· - སངས་རྒྱས་་་་་་་སེམས་དཔའ་ ) ཐམས་ཅད་ཀྱི་དཔྲལ་བ་ནས་འོད་ཟེར་དཀར་པོ་བྱུང༌། བདག་གི་དཔྲལ་བར་ཞུགས། སྐུའི་དངོས་གྲུབ་སྩལ། ལུས་ཀྱི་དྲི་མ་དག བུམ་པའི་དབང་ཐོབ། མགྲིན་པ་ནས་འོད་ཟེར་དམར་པོ་བྱུང༌། བདག་གི་མགྲིན་པར་ཞུགས། གསུང་གི་དངོས་གྲུབ་སྩལ། ངག་གི་དྲི་མ་དག གསང་བའི་དབང་ཐོབ། ཐུགས་ཀ་ནས་འོད་ཟེར་སྔོན་པོ་བྱུང༌། བདག་གི་སྙིང་གར་ཞུགས ༑ ཐུགས་ཀྱི་དངོས་གྲུབ་སྩལ། ཡིད་ཀྱི་དྲི་མ་དག ཤེས་རབ་ཡེ་ཤེས་ཀྱི་དབང་ཐོབ། བླ་མ་དང་བཅས་པའི་སྐུ་གསུང་ཐུགས་ལས་འོད་ཟེར་སྣ་ཚོགས་པ་འཇའ་ཚོན་གྱི་ཚུལ་དུ་བྱུང༌། བདག་གི་ལུས་ངག་ཡིད་གསུམ་ལ་ཞུགས། སྐུ་གསུང་ཐུགས་ཡོན་ཏན་ཕྲིན་ལས་མཐའ་དག་གི་དངོས་གྲུབ་སྩལ། ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་དག དབང་བཞི་པ་ཐོབ་པར་བསམ། དེ་ནས་དེ་ཁོ་ན་ཉིད་ལ་བློ་བཞག་པར་བྱ་སྟེ། བླ་མ་དང་སངས་རྒྱས་དང༌། བྱང་ཆུབ་སེམས་དཔའ་འདི་རྣམས་ཀྱང་རྨི་ལམ་ལྟ་བུ། བདག་གི་ལུས་གཏུབས་པའང་རྨི་ལམ། སླར་བག་ཆགས་ཀྱི་ལུས་སུ་སྣང་བའང་རྨི་ལམ། དེ་ལ་འོད་ཟེར་གྱིས་དབང་བསྐུར་ཏེ། དངོས་གྲུབ་བླངས་པའང་རྨི་ལམ། བདག་མི་ཡིན་པར་སྣང་བའང་རྨི་ལམ། ན་བར་འདུག་པའང་རྨི་ལམ། ནད་དྲག་པར་སྣང་བའང་རྨི་ལམ། དེས་ན་རྨི་ལམ་གྱི་སྐྱེ་རྒ་ན་འཆི་ལ་སུ་འཇིགས། མ་གོ་བ་རྣམས་གཉིད་ཀྱི་རྨི་ལམ་ན་ནད་དྲག་པོས་བཏབ་པ་ལ་ཤིན་ཏུ་སྡུག་བསྔལ་བར་ཡོད་ ¡Ã པ་ ( ¡¶ ལུ ¡· པའི་ཕྲོ་

) ལ་སད་པ་དེའི་ཚེ། རྨི་ལམ་དུ་འདུག་པས་དེ་ལ་སྡུག་བསྔལ་བ་རང་འཁྲུལ་བར་འདུག རྨི་ལམ་དུ་ན་ཡང་སུ་ཕུང༌། དྲག་ཀྱང་སུ་འཚེང༌། དེས་ན་རྨི་ལམ་འདིས་བདག་མཚན་ཐོག་ཐག་ཏུ་མགོ་བསྐོར་སྙམ་པ་དེ་བཞིན་དུ་གཉིད་སད་པའི་གནས་སྐབས་ཀྱི་སྐྱེ་རྒ་ན་འཆི་ཡང་རྨི་ལམ་དང་འདྲ་བས་སུ་ཡང་འཇིགས་པར་མི་འགྱུར་རོ ༑ ༑ དེ་ལ་གཟུ་ལུམ་ཙམ་མ་ཡིན་པ། རིགས་པས་དཔྱད་ནས་ངེས་ཤེས་སྐྱེ་དགོས་ཏེ། འདི་ལྟར་རྨི་ལམ་མཐོང་བ་ཡུལ་མེད་པ། །མ་སད་བར་ལ་རྟོགས་མ་ཡིན ༑ ༑ ཞེས་གསུངས་པ་ལྟར་རྨི་ལམ་དུ་ན་ཡང་གཉིད་མ་སད་ཀྱི་བར་ལ་རྨི་ལམ་ཡིན་སྙམ་དུ་ངོ་མི་ཤེས། གཉིད་ནམ་སད་པ་ན་འོ་ན་ད་ཅིའི་སྡུག་བསྔལ་དེ་རྣམས་རྨི་ལམ་དུ་འདུག་སྙམ་དུ་ཕྱིས་ངེས་ཤེས་སྐྱེ། དེ་བཞིན་དུ་ད་ལྟའང་མ་རིག་པའི་གཉིད་ལོག་པའི་རྨི་ལམ་ཡིན་པས། རྨི་ལམ་ཡིན་བྱས་ཀྱང༌། ཇི་སྲིད་འཁོར་བ་པ་མ་རིག་པའི་གཉིད་མ་སད་ཀྱི་བར་ལ་རྨི་ལམ་དུ་མི་གོ་སྟེ། དཔེར་ན་ད་ལྟ་གཉིད་ལོག་པའི་རྨི་ལམ་ན་རྨི་ལམ་ཡིན་པར་མི་གོ་བ་དང་འདྲ། ཕྱིས་མ་རིག་པའི་གཉིད་སད་ནས་མཐོང་ལམ་སྐྱེས་པ་ན། གཟོད་གོ་སྟེ་འོ་ན་སྔར་གྱི་དེ་རྣམས་འཁྲུལ་པར་འདུག་པས་ཚེ་རིང་ཐུང་དང་ན་མི་ན་ལ་སོགས་པ་གང་ལའང་འཇིགས་རྒྱུ་མི་འདུག་པ་ལ་དོན་མེད་པར་ངས་ཇི་ཙམ་ཞིག་སྡུག་བསྔལ་བྱས་སྙམ་པ་ལེགས་པར་གོ་ནས་སྡུག་བསྔལ་ཐམས་ཅད་ལས་གྲོལ་ལོ། །དེས་ན་ད་ལྟའང་སྡུག་བསྔལ་ངོ་ཤེས་པར་བྱ། སེམས་ལ་ནི་སྐྱེ་འཇིག་མེད། སྐྱེ་ཤིར་སྣང་བ་རྨི་ལམ་ཡུན་རིང་ཐུང་ཡིན་སྙམ་དུ་ངེས་ཤེས་བསྐྱེད་ལ་དེ་ཁོ་ན་ཉིད་ལ་ ( ¡¶ ལུ ¡· བློ་ ) བཞག དེའང་རྨི་ལམ་ཇི་བཞིན་སྒྱུ་མ་བཞིན། །དྲི་ཟའི་གྲོང་ཁྱེར་ཇི་བཞིན་དུ། །དེ་བཞིན་སྐྱེ་དང་དེ་བཞིན་གནས། །དེ་བཞིན་དུ་ནི་འགག་པར་གསུངས། །ཞེས་གསུངས་པ་ལྟར་རོ།། དེ་ལ་འདི་སྙམ་དུ་འོ་ན་རྨི་ལམ་གྱི་སྣང་བ་ཡུན་ཐུང༌། སད་པའི་སྣང་བ་ཡུན་རིང་སྙམ་ན། དེའང་ངེས་པ་མེད་དེ་རྨི་ལམ་དུ་ལོ་བརྒྱར་བསྡད་པ་རྨི་བའང་ཡོད།

མིར་སྐྱེས་ནས་ཞག་གཅིག་མ་ལོན་པར་ཤི་བའང་ཡོད་པ་ཡིན་ཡང་ཚེ་རིང་ཐུང་དུ་སྣང་བའང་རང་གི་རྣམ་རྟོག་གི་སྐྱེ་ལུགས་ཤིག་ལས་དོན་དམ་པར་ལྟ་ཞོག ཀུན་རྫོབ་ཏུའང་ངེས་པ་མེད་དེ་དགོངས་པ་ལུང་སྟོན་པའི་རྒྱུད་ལས། སྐད་ཅིག་ཐང་ཅིག་ཡུད་ཙམ་དང༌། །ཟླ་ཕྱེད་ཟླ་བ་ལོ་ཡི་དུས། །བསྐལ་པ་གྲངས་མེད་གསུམ་པོ་ནི། ། སྐད་ཅིག་གཅིག་ཏུ་མཉམ་པར་གསུངས། །ཞེས་གསུངས་པ་དང༌། འཕགས་པ་དཀོན་མཆོག་བརྩེགས་པ་ལས། བཅོམ་ལྡན་འདས་བྱ་རྒོད་ཕུང་པོ་ལ་བཞུགས་པ་ན ༑ འོག་གི་ཕྱོགས་ནས་བྱང་ཆུབ་སེམས་དཔའ་དཔག་ཏུ་མེད་པ་ཞིག་སངས་རྒྱས་ཀྱི་ཞབས་དྲུང་དུ་ལྷགས་ནས། བར་གྱི་བསྐལ་པ་བཅུ་དྲུག་ཏུ་བཅོམ་ལྡན་འདས་ལ་བལྟས། བཅུ་དྲུག་ཏུ་ཆོས་ཉན། བཅུ་དྲུག་ཏུ་དྲིས། བཅུ་དྲུག་ཏུ་བསམས་ནས་རང་གི་གནས་སུ་སོང་ངོ༌། ། ¡Ã དེའི་བར་ ( ¡¶ ལུ ¡· དེ་ ) ལ་འཛམ་བུའི་གླིང་གི་མི་རྣམས་ཀྱི་ཕྱེམ་རེད་ཀྱི་ཐུན་གཅིག་ཏུ་མཐོང་བར་བཤད། དེས་ན་ ¡Ã རང་རང་གི་ ( ¡¶ ལུ ¡· ཀུན་རྫོབ་ ) སྣང་བ་ལ་གཉིས་ཀ་བདེན་ལ་དོན་དམ་པར་གཉིས་ཀ་མ་གྲུབ་པ་ཡིན ༑ དེས་ན་ཚེ་རིང་ངོ་སྙམ་པའི་རྟོག་པ་སྐྱེས་ན་རིང་པོར་འགྲོ། ཐུང་ངོ་སྙམ་པའི་རྟོག་པ་བཟུང་ན་ཐུང་བར་འགྲོ་བ་ལ་ ( ¡¶ ལུ ¡· ལས་ ) དོན་དམ་པར་ཚེ་རིང་ཐུང་མ་གྲུབ་སྟེ། དུས་ཀྱི་གཞི་སྐད་ཅིག་མ་དོན་དམ་པར་མ་གྲུབ་པའི་ཕྱིར་རོ། །དཔེར་ན་རྡོ་གཅིག་མེད་པ་ལ་རྡོའི་ཕུང་པོ་མི་འབྱུང་བ་བཞིན་ནོ། །དེ་ལྟ་བུའི་ཚུལ་གྱིས་ངེས་ཤེས་བསྐྱེད་ལ། སྐྱེ་བ་དང༌། ན་བ་དང༌། རྒ་བ་དང༌། འཆི་བ་དོན་དམ་པར་མ་གྲུབ་པའི་ཚུལ་གྱིས་དེ་ཁོ་ན་ཉིད་ལ་བློ་བཞག སྤྱིར་ན་བ་དང༌། རྒ་ཤིས་འཇིགས་ན་ལྟ་བ་མ་གོ འཁོར་བའི་རྣམ་རྟོག་གིས་བསྒྲིབས་ན་བསྐྱེད་རིམ་མ་གོ ¡Ã ལྟ་བ་ ( ¡¶ ལུ ¡· ལྷ་ལ་ ) མངོན་པར་ཞེན་ན་རྫོགས་རིམ་མ་གོ་བའི་རྟགས་ཡིན། འདི་ལ་ངེས་ཤེས་སྐྱེས་ན་ནད་གང་ཡང་མི་སོས་མི་སྲིད་པར་གདའ། རྗེས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་བསྔོ་བ་བྱའོ།།

།།འདི་བླ་མའི་རྣལ་འབྱོར་གྱི་ ¡Ã བྱེ་བྲག་ ( ¡¶ ལུ ¡· དམིགས་པ་ ) གཅིག་ལགས། འདི་ལ་དམིགས་ ( ¡¶ ལུ ¡· + པའི་རིམ་ ) པ་གསུམ་ཡོད་པའི་དང་པོ་ཞེན་པ་སྤང་བ་དེ་རྨི་ལྟས་བཟང་བ་ཞིག་བྱུང་བྱུང་ངམ་ངེས་ཤེས་སྐྱེས་སྐྱེས་བསྒོམ། འདི་ཀས་ནད་དྲག་པོ་ཡོང་བ་ཀུན་སོས་ཀྱིན་གདའ། དེ་ནས་དམིགས་པ་གཉིས་པ་དངོས་གྲུབ་བླང་བ་བསྒོམ། དེ་ནས་དེ་ཁོ་ན་ཉིད་ལ་བློ་བཞག་ལ་བསྒོམ། ཐམས་ཅད་དུས་གཅིག་ལ་བློས་འཆུན་པ་དཀའ་བར་གདའ་བས་ཇི་ལྟར་བློ་ལ་གསལ་བ་བཞིན་བསྒོམ། འདིས་སྨན་ ¡Ã པས་ ( ¡¶ ལུ ¡· པ་ཐམས་ཅད་ཀྱིས་ ) བོར་བའི་ནད་པ་ཀུན་ཀྱང་སོས་ཀྱིན་གདའ ༑ མཛེ་དང་དམུ་ཆུ་ཡང་ཟླ་བ་རེའམ་ལོ་རེ་ཙམ་གྱིས་སོས་ཀྱིན་གདའ། འདི་ཉམས་སུ་མྱོང་བ་ལགས། གནས་སྐབས་ཐམས་ཅད་དུ་མཆིལ་མ་སྟོང་མིད་བྱ་ཞིང་སྒྲེག་པ་ཡང་དང་ཡང་དུ་གདོན། སེམས་ཆོས་ཉིད་ལ་བཞག ཤེས་པ་ ( ¡¶ ལུ ¡· + གང་གིས་ཀྱང་ ) མ་བཅོས་པར་ཡུལ་ལ་བལྟ་ཞིང་ཤེས་པ་བདེ་བར་བྱས་ལ་ ( ¡¶ ལུ ¡· + རེས་གྲོགས་འགའ་ཡར་དང་འགྲོགས་ལ། ) རི་མཐོ་སའམ། ནགས་གསེབ་དང་རི་བྲག་ཀུན་ཏུ་དུས་རྒྱུན་དུ་ཐག་རིང་པོར་འགྲོ་ཞིང་ཡང་དེ་ཉིད་ཀྱི་ཉིན་པར་རང་གི་གནས་སུ་ལྡོག འདི་མང་དུ་བྱ། གྲུབ་ཚད་ཀྱིས་སྐབས་སུ་དགེ་འདུན་ནམ། བླ་མའི་ཕྱོགས་སམ་སེམས་ཅན་གྱི་དོན་དུ་དམིགས་ལ་ས་རྡོ་སྐྱེལ་བའི་ལས་སམ། ཁུར་ ( ¡¶ ལུ ¡· + པོ་ ) ཧ་ཅང་ཡང་ལྕི་བ་མ་ཡིན་པ་འཁུར། འདི་བོགས་འབྱིན་དུ་འགྲོ་བ་ལགས་པས་གལ་ཆེ། བླ་མའི་རྣལ་འབྱོར་ས་སྐྱ་པཎྜི་ཏས་གུག་ཤི་ཇོ་འབུམ་གྱི་དོན་དུ་སྦྱར་བའོ།། །། ༄༅། །སྒྲུབ་པ་ལུང་འབོགས་པ་བཞུགས། ། ༄༅། །བླ་མ་དམ་པ་རྣམས་ལ་ཕྱག་འཚལ་ལོ། །སྒྲུབ་པའི་ལུང་འབོགས་པའི་དུས་སུ་བླ་མ་དང་སློབ་མ་གཉིས་ཀས་མཁའ་འགྲོ་ལྔ་མཉེས་པར་བྱས་ལ། དཀྱིལ་འཁོར་ལྔ་ལ་བཏུད་དེ་བསྐྲུན། །འབར་གཡོ་བརྟན་པའི་བྱེ་བྲག་གིས། ། སྲོག་རྩོལ་འགོག་པ་དེ་བཞིན་ནོ། །བདེ་ཆེན་ཆོས་སྐུ་ནམ་མཁའ་བཞིན། །དང་པོས་བསྒྲུབ་པའི་བར་ཆད་བསལ། གཉིས་པས་དངོས་གྲུབ་བླང༌།

གསུམ་པས་གཞན་དོན་ཁྱད་པར་ཅན་ལ་འཇུག་པའི་ལུང་བླང་བའོ། །དེ་གསུམ་ཀའི་དུས་སུ་བླ་མ་ཧེ་རུ་ཀའི་ང་རྒྱལ་བརྟན་པོ་བྱ། དེ་ནས་དམ་དུ་སྦ་ཞིང་དམ་དུ་སྤེལ་བྱ་བ་ཡིན་པས། དང་པོ་རྟགས་ལ་བརྟེན་ཏེ་ཕན་ཡོན་ཁྱད་པར་ཅན་གྱི་སྒོ་ནས་གསང་བར་གདམས་པ་དང༌། དེ་ནས་རྡོ་རྗེ་སྤྱི་བོར་བཞག་ཅིང་ཉེས་དམིགས་ཀྱི་སྒོ་ནས་གདམས་པ་དང༌། མནའ་ཆུ་བླུད་དེ་གསང་བར་གདམས་པ། བླ་མའི་བཀའ་གཉན་པའི་སྒོ་ནས་གསང་བར་གདམས་ཏེ་རྒྱས་གདབ་པའོ། །འདྀ་ནི་ལམ་བསྡུས་པ་ཞེས་བྱ་བའི་རྩ་བ་ཡིན་ཏེ། ཚིག་དང་པོས་དབང་བསྟན། གཉིས་པ་དང་གསུམ་པས་ལམ་བསྟན། དེའང་རྐང་པ་གཉིས་པས་འཇིག་རྟེན་པའི་ལམ་བསྟན། རྐང་པ་གསུམ་པས་འཇིག་རྟེན་ལས་འདས་པའི་ལམ་བསྟན། བཞི་པས་འབྲས་བུ་བསྟན་ཏོ། །དེ་ལ་དཀྱིལ་འཁོར་ལྔ་ནི་རྡུལ་ཚོན་ལ་རྡོ་རྗེ་སློབ་དཔོན་གྱི་དབང༌། ལུས་དང་བྱང་སེམས་ལ་གསང་དབང༌། ལུས་དང་བྷ་ག་ལ་ཤེས་རབ་ཡེ་ཤེས། རྟེན་གྱི་དཀྱིལ་འཁོར་གསུམ་དང་བརྟེན་པ་བྱང་ཆུབ་ཀྱི་སེམས་ཀྱི་དཀྱིལ་འཁོར་ལ་དབང་བཞི་པ་ཚུལ་བཞིན་དུ་ཐོབ་པར་འགྱུར་རོ། །འབར་བས་ཁམས་འདུས་པ་དང་པོ། གཡོ་བས་བར་པ། བརྟན་པས་ཐ་མ། རླུང་སྟོང་བརྒྱད་བརྒྱ་པ་བཅུ་གཉིས་རིམ་གྱིས་འགགས་ནས་སྲོག་རྩོལ་གྱི་ལམ་ས་ཕྱེད་དང་བཅུ་གསུམ་བསྟན་ཏེ ༑ དེ་བཞིན་ནོ་ཞེས་པའི་འོག་ན་ས་བཅུ་གཉིས་པོ་གནས་སོ། །དེ་ལྟར་རྟེན་གྱི་གང་ཟག་དང་ལམ་བསྟན། བདེ་ཆེན་གྱིས་ངོ་བོ་ཉིད་ཀྱི་སྐུ། ནམ་མཁས་ཆོས་སྐུ། བཞིན་གྱིས་ལོངས་སྐུ། སྤྲུལ་སྐུ་གཉིས་བསྟན་ཏེ། འགྲོས་བཞི་ཐིམ་སྟེ་གནས་གྱུར་པ་ལས་འབྲས་བུ་སྐུ་བཞི་འབྱུང་བར་བསྟན་ཏོ། །ས་མཱཔྟ་མི་ཐི།། །།༈ སློབ་དཔོན་གྱི་དཀྱིལ་འཁོར་གསུམ་ཆར་ཡོད་ཀྱང་བྱང་སེམས་གཙོ། སློབ་མའི་གསུམ་ཀ་ཡོད་ཀྱང་བྷ་ག་གཙོ། སློབ་མའི་དཀྱིལ་འཁོར་ལ་གསུམ་ཀ་ཡོད་ཀྱང་བྱང་སེམས་གཙོ་བ་ལ་དགོངས་པའོ། །གདམས་ངག་མ་རྫོགས་པར་ལུང་མི་སྦྱིན། ལུང་མ་སྦྱིན་པར་རྒྱས་མི་གདབ་བོ།

།དེ་ལྟར་ན་དོན་འདི་ཡིན་ཏེ། དབང་རྫོགས་ནས་གདམས་ངག་སྦྱིན། དེ་རྫོགས་ནས་ལུང་སྦྱིན། དེ་བྱིན་ནས་རྒྱས་གདབ་བོ།། །། ༄༅། །སྒྲུབ་པའི་ལུང་སྦྱིན་བཞུགས། ། ༄༅། །བླ་མ་དམ་པའི་ཞབས་ཀྱི་རྡུལ་དྲི་མ་མེད་པའི་ཟེའུ་འབྲུ་ལ་སྒོ་གསུམ་རྣམ་པར་དང་བའི་འདུན་པས་གུས་པར་བདག་གིས་རྣམ་པར་གཏུགས་པ་ལགས་སོ། །གང་གིས་མཐུ་སྟོབས་དབང་ཕྱུག་གསུང༌། །མཐའ་དག་ཐུགས་སུ་ཆུད་གྱུར་དེའི། །སྲས་ཀྱི་དམ་པས་རྗེས་གནང་བ། །འདི་ལ་སོམ་ཉི་བདག་ལ་མེད ༑ ༑ འདིར་ལམ་བསྡུས་ཏེ་བསྒྲུབ་པའི་ལུང་སྦྱིན་པར་འདོད་ན། དོན་གསུམ་སྟེ ༑ བསོད་ནམས་ཀྱི་ཚོགས་བསགས་པས་མཁའ་འགྲོ་མཉེས་པར་བྱ་བ་དང༌། བསྒྲུབ་པའི་ལུང་སྦྱིན་པས་ཕྱི་ནང་གི་རྟེན་འབྲེལ་དང༌། དམ་ལ་བཞག་པས་རྡོ་རྗེ་འཆང་གི་བཀའ་ལུང་བསྒྲུབ་པའོ། །དང་པོ་ནི་དུས་ཁྱད་པར་ཅན་ལ་ཚོགས་ཀྱི་འཁོར་ལོ་ཚུལ་བཞིན་དུ་བྱས་ནས་ཕྱི་ནང་གི་མཁའ་འགྲོ་རྣམས་མཉེས་པར་བྱའོ།། གཉིས་པ་བསྒྲུབ་པའི་ལུང་སྦྱིན་པ་ནི་སློབ་མས་བླ་མ་རྡོ་རྗེ་འཆང་དུ་ཞེ་ཐག་པ་ནས་བསྒོམ། མཎྜལ་ཚུལ་བཞིན་དུ་དབུལ། གུས་པས་ཕྱག་བྱས། མ་ཡེངས་པར་ཙོག་ཙོག་པོར་འདུག་ལ། སྤྲོ་བས་མེ་ཏོག་སྙིམ་པས་འཛིན་པ་ལ། བླ་མས་ཀྱང་ཟང་ཟིང་མེད་པའི་བྱམས་པ་དང་འཁོར་བ་ལས་འདོན་པའི་སྙིང་རྗེ་དང༌། བྱིན་རླབས་འཇུག་པའི་དགའ་བས་སློབ་མ་རྗེས་ཟློས་བྱེད་དུ་གཞུག་སྟེ་འདི་སྐད་ཅེས། དཀྱིལ་འཁོར་ལྔ་ལ་བཏུད་དེ་བསྐྲུན། །འབར་གཡོ་བརྟན་པའི་བྱེ་བྲག་གིས། ། སྲོག་རྩོལ་འགོག་པ་དེ་བཞིན་ཏེ། །བདེ་ཆེན་ཆོས་སྐུ་ནམ་མཁའ་བཞིན། །ཞེས་ལན་གསུམ་བརྗོད་པའོ། །དང་པོ་བསྒྲུབ་པའི་བར་ཆད་བསལ་བའི་ལུང༌། གཉིས་པ་བྱིན་གྱིས་བརླབས་པའི་ལུང༌། གསུམ་པ་གཞན་དོན་བྱ་བ་ལ་འཇུག་པའི་ལུང་གསུམ་ཡིན་པས་བཤད་པ་ཡང་དེ་སྐད་ཅེས་བྱའོ། །ལན་དང་པོ་རྗེས་སུ་བཟླས་པས་ཁྱོད་ཀྱིས་ལམ་ཟབ་མོ་ཡན་ལག་དང་བཅས་པ་བརྩོན་འགྲུས་དང་བསྟུན་པའི་བྱེ་བྲག་གིས་ཇི་ལྟར་རིགས་པར་བསྒྲུབ་དགོས་ལ།

དེ་ལྟར་བསྒྲུབས་པ་ན་ཕྱི་རོལ་བདུད་ལ་སོགས་པའི་བར་དུ་གཅོད་པ་རྣམས་ཀྱང་མི་འབྱུང་བའི་ལུང་ཐོབ་པ་ཡིན་ནོ་ཞེས་བཤད་དོ། །ལན་གཉིས་པ་བཟླས་པའི་རྗེས་ལ་ཁྱོད་ཀྱི་རྒྱུད་ལ་སླད་ཆད་རྗེ་བཙུན་རྡོ་རྗེ་བདག་མེད་མ་ནས་བདག་གི་བར་དུ་རྗེས་སུ་བྱུང་བའི་བྱིན་རླབས་དེ་ཞུགས་པས་ངོ་བོ་ཟུང་འཇུག་ལ་སོགས་པའི་ཏིང་ངེ་འཛིན་བསམ་གྱིས་མི་ཁྱབ་པ་གདོན་མི་ཟ་བར་སྐྱེ་བ་ཡིན་ནོ་ཞེས་བཤད་དོ། །ལན་གསུམ་པ་བཟླས་ནས་དེང་སླན་ཆད་ཁྱེད་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་གཞན་དོན་བྱ་བའི་མཐུ་དང་ལྡན་པའི་མཐུ་དང་ལྡན་པར་མཛད་པས་ཡོངས་སུ་བརྟག་པའི་སློབ་མ་ལ་ཆོ་ག་ཇི་ལྟ་བ་བཞིན་དུ་སྨིན་པར་བྱ་བ་ལ་སོགས་པའི་སྒོ་ནས་གཞན་དོན་བྱ་བའི་མཐུ་དང་ལྡན་པའི་ལུང་ཐོབ་པ་ཡིན་ནོ་ཞེས་བཤད་དོ།། དེ་ལྟར་བརྗོད་པ་རེ་རེའི་རྗེས་སུ་བཤད་པ་གསུམ་ཚར་ནས། གསུམ་པ་དམ་ལ་བཞག་པ་ནི་སྤྱི་བོར་རྡོ་རྗེ་བཞག་ལ་ཕན་ཡོན་དང་ཉེས་དམིགས་དང་གཉིས་ཀ་དང་རྡོ་རྗེ་སློབ་དཔོན་གྱི་བཀའ་གཉན་པ་བཞིས་ཚིགས་སུ་བཅད་པ་དབང་གི་ཆུ་བོ་བཞིན་བརྗོད་དོ། །རྣལ་འབྱོར་གྱི་དབང་ཕྱུག་བརྺི་པའི་དགོངས་པས་དམ་དུ་སྦ་ཞིང་དམ་དུ་སྤེལ་ཞེས་བྱ་བ་ཡིན་པས། སློབ་མའི་འབྲེལ་མ་བརྟགས་པར་དབང་མི་བསྐུར། དབང་མ་རྫོགས་པར་ཁྲིད་མི་བྱ། ཁྲིད་མ་བྱས་པར་གདམས་ངག་མི་བཤད

༑ གདམས་ངག་མ་ཚར་བར་ལུང་མི་སྦྱིན། ལུང་མ་བྱིན་པར་བཀའ་རྒྱས་མི་གདབ་ཅེས་གསུངས་པས། དེས་ན་ཚུལ་དེ་ལྟ་བུ་དང་ལྡན་པའི་སློབ་མ་དམ་པ་ལ་ལུང་བྱིན་ལ། གལ་ཏེ་རྟེན་འབྲེལ་ཐུགས་སུ་ཆུད་པའི་རྡོ་རྗེ་སློབ་དཔོན་ཡིན་ན། དེས་ཡུལ་འདི་ལྟ་བུ་དང༌། གང་ཟག་འདི་ལྟ་བུ་དང༌། དུས་ཚོད་འདི་ལྟ་བུ་ལ་ཁྱོད་ཀྱིས་ལེགས་པར་སྟོན་ཅིག་འདི་ལྟ་བུ་ལ་མ་སྟོན་ཅིག་ཅེས་བཀའ་རྒྱས་བཏབ་ལ་སློབ་མས་ཀྱང་དེ་ལྟར་ངེས་པར་བྱའོ། །རྟེན་འབྲེལ་མི་ཤེས་པ་ཞིག་ཡིན་ནའང༌། ཁྱོད་ཀྱིས་དབང་དང་དམ་ཚིག་ཐོབ་ཅིང་སྐལ་བ་དང་ལྡན་པའི་སློབ་མ་ལ་ལེགས་པར་བཤད་ཀྱི་གཞན་ལ་ནི་མ་ཡིན་ནོ་ཞེས་བཀའ་རྒྱས་བཏབ་ལ་སློབ་མ་རྣམས་ཀྱིས་ཀྱང་དེ་ལྟར་བསྒྲུབ་བོ། །དེ་ནས་སྔར་བཤད་པའི་རྡོ་རྗེའི་ཚིག་གི་དོན་བཤད་པར་བྱ་སྟེ། དེ་ལ་གཉིས། རྒྱུད་གསུམ་སྤྱི་ལ་སྦྱར་བ་དང༌། སོ་སོ་ལ་སྦྱར་བའོ། ། དང་པོ་ནི་རྐང་པ་དང་པོས་རྒྱུ་སྦྱོང་བ་དབང༌། བར་མ་གཉིས་ཀྱིས་ལམ། ཐ་མས་འབྲས་བུ་བསྟན་པའོ། །དེ་ལ་དཀྱིལ་འཁོར་ལྔ་ནི་རྡུལ་ཚོན་དུ་རྡོ་རྗེ་སློབ་དཔོན། ལུས་དང་བྱང་ཆུབ་ཀྱི་སེམས་ལ་གསང་དབང༌། ལུས་བྷ་ག་ལས་ཤེས་རབ་ཡེ་ཤེས ༑ རྟེན་དཀྱིལ་འཁོར་གསུམ་དང༌། བརྟེན་པ་དོན་དམ་བྱང་ཆུབ་སེམས་ལས་དབང་བཞི་པ་ཐོབ་པའོ། །དེ་ནས་ལམ་ལ་འབར་བས་ཁམས་འདུས་པ་དང་པོ། གཡོ་བས་བར་པ། བརྟན་པས་ཐ་མ། སྲོག་རྩོལ་གྱི་རླུང་བརྒྱད་བརྒྱ་པ་བཅུ་གཉིས་རིམ་གྱིས་འགགས་ནས་འགྲོ་བས་འགོག་པ་སྟེ། ལམ་ས་ཕྱེད་དང་བཅུ་གསུམ་པོ་བསྟན་ཏོ། །དེ་ལ་འབྲས་བུ་ལ་བདེ་ཆེན་གྱིས་ངོ་བོ་ཉིད་ཀྱི་སྐུ་དང༌། ནམ་མཁས་ཆོས་སྐུ། བཞིན་གྱི་དོན་གྱིས་གཟུགས་སྐུ་གཉིས་བསྟན་ཏེ། དེ་ལྟར་ན་འགྲོས་བཞི་ཐིམ་པ་ལས་སྐུ་བཞིའམ་ལྔ་འབྱུང་བར་བསྟན་ཏོ། །གཉིས་པ་སོ་སོར་སྦྱར་ན་གསུམ། རྒྱུ་དང༌། ལམ་དང༌། འབྲས་བུ་ལ་སྦྱར་བའོ། །དང་པོ་ནི། དཀྱིལ་འཁོར་ལྔ་ལ་བཏུད་དེ་བསྐྲུན། །ཞེས་པའི་དཀྱིལ་འཁོར་ལྔ་ནི་སེམས་ཅན་གྱི་ཁམས་ལས་འབྱུང་བ་ལྔ།

ཉོན་མོངས་པ་ལྔ། ཕུང་པོ་ལྔ། དེ་བཞིན་གཤེགས་པ་ལྔའི་ངོ་བོར་གྲུབ་པའོ། །འབར་གཡོ་བརྟན་པ་ནི་ལུས་ངག་ཡིད་གསུམ་གྱི་རྣམ་འགྱུར་རོ། །སྲོག་རྩོལ་འགག་པ་ནི་ཤི་བ་ཡིན་པ་ལ་བདེ་ཆེན་ཆོས་སྐུ་ནི་བར་དོའི་གནས་སྐབས་ཀྱི་འོད་གསལ་ལོ། །གཉིས་པ་ལམ་ལ་སྦྱར་བ་ལ་གཉིས། སྨིན་པ་དང་གྲོལ་བ་ལས། དང་པོ་ལ་གཉིས་ཏེ། དབང་སྤྱི་ལ་སྦྱར་བ་དང༌། སོ་སོ་ལ་སྦྱར་བའོ ༑ ༑ དང་པོ་ནི་དཀྱིལ་འཁོར་ལྔ་ལ་བཏུད་པ་ནི་བསྐྱེད་པ་རྡུལ་ཚོན་དང༌། ལུས་རྩ་དང༌། ཡི་གེ་བྷ་ག་དང༌། ཁམས་བདུད་རྩི་དང༌། སྙིང་པོ་ཡེ་ཤེས་རླུང་གི་དཀྱིལ་འཁོར་ཏེ་ལྔའོ། །འབར་གཡོ་བརྟན་པ་ནི་དཀྱིལ་འཁོར་དེ་དག་ཏུ་སྦྱོར་བ་དང་དངོས་གཞི་དང་མཇུག་གི་ཚུལ་གྱིས་དབང་བཞི་ཐོབ་པའོ། །སྲོག་རྩོལ་འགོག་པ་ནི་དབང་དེས་ཕྲ་བ་དང་རགས་པའི་དྲི་མ་གཉིས་སྦྱོང་བའོ། །བདེ་ཆེན་ཆོས་སྐུ་ནི་དེ་དག་ལས་སྐྱེས་པའི་ཡེ་ཤེས་རྣམས་སོ། །གཉིས་པ་དབང་སོ་སོ་ལ་སྦྱར་ན་དཀྱིལ་འཁོར་ལྔ་ནི་ཕོ་བྲང་ལྔའི་རྡུལ་ཚོན་གྱི་དཀྱིལ་འཁོར་དུ་བུམ་དབང་ཐོབ་པ། སྲོག་རྩོལ་ནི་རྩ་ལུས་ཀྱི་དཀྱིལ་འཁོར་དུ་གསང་དབང་ཐོབ་པ། འབར་གཡོ་ནི་ཡི་གེ་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ་པ། བདེ་ཆེན་ནི་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཐོབ་པའོ། །གྲོལ་བར་བྱེད་པ་ལམ་ལ་གཉིས་ཏེ། ལམ་སོ་སོ་ལ་སྦྱར་བ་དང༌། ཐུན་མོང་དུ་ཉམས་སུ་བླང་བའོ། །དང་པོ་ལ་གཉིས་ལས། བསྐྱེད་པ་དང༌། རྫོགས་པའོ། །དང་པོ་ནི་དཀྱིལ་འཁོར་ལྔ་ཞེས་པ་ལུས་ཀྱི་དཀྱིལ་འཁོར་ཕོ་བྲང་ལྔའི་ལྷའོ། །འབར་གཡོ་བརྟན་པ་ནི་སྐྱེ་མཆེད་སྐུ་གསུང་ཐུགས་བྱིན་གྱིས་བརླབས། ཡེ་ཤེས་འཁོར་ལོ་དགུག་པ་དང་དབང་བསྐུར་ནས་རྒྱས་གདབ་པ་ཡིན་ལ། སྲོག་རྩོལ་ནི་ལྷ་བསྡུས་ནས་མི་དམིགས་པ་ཡིན་ཞིང༌། བདེ་ཆེན་གསུམ་ནི་དེའི་ལྟ་བ་ངོ་བོ་ཉིད་གསུམ་སྐྱོང་བའོ།། རྫོགས་རིམ་ལ་སྦྱར་བ་ལ་གསུམ་ལས། རང་བྱིན་བརླབ་ཀྱི་དཀྱིལ་འཁོར་ནི་སྤྱི་བོ་མགྲིན་པ་སྙིང་ག་ལྟེ་བ་གསང་གནས་ཀྱི་འཁོར་ལོ་སྟེ་ལྔ།

འབར་བ་ནི་ལྟེ་བ་ནས་མེ་འབར་བ་གཡོ་བ་ནི་སྤྱི་གཙུག་ནས་བྱང་ཆུབ་ཀྱི་སེམས་འཛག་པ། བརྟན་པ་ནི་འབར་འཛག་དབུ་མར་ཐིམ་པ། སྲོག་རྩོལ་ནི་རླུང་ཁ་སྦྱོར་བསྒོམ་པ། བདེ་ཆེན་ནི་དེའི་ལྟ་བ་རང་བྱུང་གི་ཡེ་ཤེས། རྫོགས་རིམ་གཉིས་པ་དཀྱིལ་འཁོར་འཁོར་ལོ་ལ་སྦྱར་ན་དཀྱིལ་འཁོར་ལྔ་ནི་རིགས་ལྔ་དང་རྗེས་སུ་འབྲེལ་བའི་ཕྱག་རྒྱ་ལྔ། འབར་གཡོ་བརྟན་པ་ནི་དེ་ལས་སྐྱེས་པའི་དགའ་བ་བཞིའོ། །སྲོག་རྩོལ་ནི་རླུང་ལ་དབང་ཐོབ་པས། དབབ་གཟུང་བཟློག་ཁྱབ་ལ་དབང་ཐོབ་པའོ། །རྐང་པ་བཞི་པ་ནི་ཡེ་ཤེས་མཐར་ཐུག་བརྟན་པའོ། །རྫོགས་རིམ་གསུམ་པ་རྡོ་རྗེ་རྦ་རླབས་ལ་སྦྱར་ན། དཀྱིལ་འཁོར་ལྔ་ནི་ཡེ་ཤེས་ཀྱི་རིག་མ་དང་ལྷན་ཅིག་རྩ་གསུམ་འཁོར་ལོ་བཞི་གསལ་བཏབ་ནས་བྱང་ཆུབ་ཀྱི་སེམས་མངོན་དུ་བྱེད་པའི་དཀྱིལ་འཁོར་བཞི་རླུང་དང་ལྔ་ཡིན་ལ། འབར་གཡོ་ནི་ཐབས་ཀྱི་རྒྱུད་སྦྱོང་བ་ན་བྱང་ཆུབ་ཀྱི་སེམས་ཡར་དྲངས་ཏེ། ལྟེ་བར་ཆོས་གསུམ་དང་ལྡན་པ་ལ་སོགས་པའི་ཚུལ་གྱིས་འཇིག་རྟེན་དུ་སྤྲོ་བ་དང་བསྡུ་བ་ཡིན་ལ། སྲོག་རྩོལ་འགོག་པ་ནི་ཡུམ་གྱི་རྒྱུད་སྦྱོང་བ་ནི་བྱང་ཆུབ་ཀྱི་སེམས་ཡར་དྲངས་ཏེ་ལྟེ་བར་ཆོས་གསུམ་དང་ལྡན་པ་ཙམ་ལས་ཕྱི་རོལ་དུ་མི་སྤྲོ་བ་ཡིན་ཞིང༌། བདེ་ཆེན་སོགས་ནི་དེའི་ལྟ་བར་ཆོས་ཐམས་ཅད་ཤིན་ཏུ་རྣམ་པར་དག་པའི་དེ་ཁོ་ན་ཉིད་བརྗོད་བྲལ་ལོ། །གཉིས་པ་ལམ་ཐུན་མོང་དུ་ཉམས་སུ་བླང་བ་ལ་སྦྱར་ན། སྟན་བདེ་བ་ལ་བསྡད་དེ་སྦྱོར་བའི་ཆོས་ཐམས་ཅད་སྔོན་དུ་སོང་ནས་ལུས་ཀྱི་དཀྱིལ་འཁོར་ཕོ་བྲང་ལྔ་བསྒོམ་པ་ནི་དཀྱིལ་འཁོར་ལྔ་ལ་བཏུད་པའོ། །དེ་ལྟར་བསྐྱེད་རིམ་གྱི་རྗེས་ལ་རང་བྱིན་བརླབ་བསྒོམ་པ་ནི་སྲོག་རྩོལ་ཞེས་པ་ལ་སོགས་པའོ། །དཀྱིལ་འཁོར་འཁོར་ལོ་བསྒོམ་པ་ནི་འབར་གཡོ་ལ་སོགས་པའོ། །དེ་ནས་རྡོ་རྗེ་རྦ་རླབས་བསྒོམས་ཏེ་ལྟ་བ་སྐྱོང་བ་ནི་བདེ་ཆེན་ཞེས་པ་ལ་སོགས་པས་བསྟན་ཏོ། །དེ་ཡང་དབང་བཞིའི་དབང་གང་གཙོ་བྱེད་པ་ལ་གཙོར་བསྒོམས་ལ་གཞན་ལམ་ཞར་བྱུང་ཙམ་རེ་བྱའོ།

།དེས་ན་འདི་ཉམས་སུ་བླང་བའི་ལམ་དངོས་ཡིན་པས་སྟན་ཐོག་གཅིག་ཏུ་དབང་བཞིའི་ལམ་ཡོངས་སུ་རྫོགས་པ་འདི་བསྒོམས་ན་ངེས་པར་རྡོ་རྗེ་འཆང་ཉིད་ཐོབ་པར་འགྱུར་རོ། །སྤྱི་དོན་གསུམ་པ་འབྲས་བུ་ལ་སྦྱར་ན་དཀྱིལ་འཁོར་ལྔ་ནི་སྐུ་ལྔའི་དོན་མདོར་བྱས་པ་དང༌། ཡེ་ཤེས་ལྔ་དབྱེར་མི་ཕྱེད་པ་སྟེ། ཤིན་ཏུ་རྣམ་པར་དག་པའི་ངོ་བོ་ཉིད་ཀྱི་སྐུ། འབར་གཡོས་སྤྲུལ་སྐུ། སྲོག་རྩོལ་འགོག་པས་ངོ་བོ་ཉིད་ཀྱི་སྐུ ༑ བདེ་ཆེན་ལོངས་སྐུ། ཆོས་སྐུ་ནམ་མཁའ་བཞིན་ནི་ཆོས་སྐུའོ། །དེས་ན་རྡོ་རྗེའི་ཚིག་ཚིགས་སུ་བཅད་པ་ཞིག་རྡོ་རྗེ་འཆང་གིས་གསུངས་པའི་དགོངས་པ་རྣལ་འབྱོར་གྱི་དབང་ཕྱུག་བརྺི་པས་རྒྱུ་དང་ལམ་དང་འབྲས་བུ་གསུམ་དུ་བསྡུས་ནས་བཅུར་ཕྱེ་སྟེ་གསུངས་པའི་ལམ་བསྡུས་ཏེ་བཤད་པ་འདིས་རྒྱུད་སྡེ་བཞིའི་དགོངས་པ་མ་ལུས་པར་སྟོན་པ་ལམ་འབྲས་བུ་དང་བཅས་པའི་དོན་བསྡུས་པ་ཡིན་ནོ། ། མདོར་ན་རྒྱུ་ལམ་འབྲས་བུ་དང་བཅས་པ་ཐམས་ཅད་ཀྱི་སྣང་ཕྱོགས་ཐམས་ཅད་མཚན་ཉིད། སྟོང་ཕྱོགས་ཐམས་ཅད་རང་བཞིན། དབྱེར་མེད་ཐམས་ཅད་ཟུང་འཇུག་ཏུ་གོ་བར་བྱའོ། །ཟབ་མོའི་དོན་འདི་གཞན་ལ་ཕན་པའི་ཕྱིར། །དཔལ་ལྡན་ས་སྐྱའི་དབེན་གནས་དམ་པ་རུ། །གྲགས་པ་རྒྱལ་མཚན་ཞབས་རྡུལ་སྤྱི་བོ་ཡིས ༑ ༑ གུས་པས་བླངས་ཏེ་བདག་གིས་ཡི་གེར་བཀོད། །རྡོ་རྗེའི་ཚིག་འདི་ཟབ་པས་སྔོན་ཆད་གང༌། །གསལ་བར་བཀོད་པའི་རྣམ་གཞག་མ་མཛད་པས། ། གཞན་གྱིས་བསྐུལ་ནས་ཀུན་དགའ་རྒྱན་མཚན་གྱིས། །སྦྱར་བ་འདི་ལ་དམ་པས་བཟོད་པར་དགོངས།། །། ༄༅། །རྟེན་འབྲེལ་ལྔ་རྫོགས་བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །རྟེན་ཅིང་འབྲེལ་བར་འབྱུང་བ་ལྔས་ལམ་ཡོངས་སུ་རྫོགས་པའོ། །ཞེས་བྱ་བའི་དོན་ནི། སྤྱིར་རྟེན་འབྲེལ་ལྔའི་དགོངས་པ་སོ་སོར་བཤད་ན། བསམ་གྱིས་མི་ཁྱབ་པ་ཡོད་ཀྱང་བསྡུ་ན་གསུམ་སྟེ། རྒྱུའི་རྟེན་འབྲེལ་དང༌། ལམ་གྱི་རྟེན་འབྲེལ་དང༌། འབྲས་བུའི་རྟེན་འབྲེལ་ལོ།

།དེ་ལ་རྒྱུའི་རྟེན་འབྲེལ་ལྔ་ནི། ཕྱིའི་རྟེན་འབྲེལ་ཕྱི་རོལ་གྱི་ཡུལ་ལས་འབྱུང༌། ནང་གི་རྟེན་འབྲེལ་ལུས་རྩ་ལ། གསང་བ་རྟེན་འབྲེལ་རྩ་ཡི་གེ་ལ ༑ དེ་ཁོ་ན་ཉིད་རྟེན་འབྲེལ་ཁམས་བདུད་རྩི་ལ། མཐར་ཐུག་རྟེན་འབྲེལ་རླུང་ལ་བརྩིའོ། །གཉིས་པ་སེམས་ལ་རྟེན་འབྲེལ་ལྔར་བརྩི་ན། སྒོ་ལྔའི་རྣམ་ཤེས་ཕྱིའི་རྟེན་འབྲེལ། ཡིད་ཀྱི་རྣམ་ཤེས་ནང་གི་རྟེན་འབྲེལ། ཉོན་མོངས་པ་ཅན་གྱི་ཡིད་གསང་བ་རྟེན་འབྲེལ། ཀུན་གཞིའི་རྣམ་པར་ཤེས་པ་དེ་ཁོ་ན་ཉིད་ཀྱི་རྟེན་འབྲེལ། ཆོས་ཀྱི་དབྱིངས་མཐར་ཐུག་རྟེན་འབྲེལ་ལོ། །ལམ་ལ་གཉིས་ལས། སྨིན་པར་བྱེད་པ་དབང་ལ་བརྩི་ན། སྟ་གོན་གྱི་གནས་སྐབས་ཀྱི་བྱང་ཆུབ་ཀྱི་སེམས་བསྐྱེད་པ་ཕྱིའི་རྟེན་འབྲེལ། བུམ་དབང་ནང་རྟེན་འབྲེལ། གསང་དབང་གསང་བ་རྟེན་འབྲེལ ༑ ཤེས་རབ་ཡེ་ཤེས་དེ་ཁོ་ན་ཉིད་རྟེན་འབྲེལ། དབང་བཞི་པ་མཐར་ཐུག་རྟེན་འབྲེལ་ལོ། །ལམ་གྱི་གཉིས་པ་བསྐྱེད་རིམ་ལ་སྦྱར་ན། ཕྱི་རོལ་དེ་བཞིན་གཤེགས་པའི་དཀྱིལ་འཁོར་མཐོང་བ་ཕྱི་རྟེན་འབྲེལ། ལུས་ལ་སངས་རྒྱས་སུ་གོ་བ་ནང་རྟེན་འབྲེལ། ངག་ཏུ་རྗོད་ཚད་སྔགས་སུ་ཤེས་པ་གསང་བ་རྟེན་འབྲེལ། སེམས་ཡེ་ཤེས་སུ་ཤེས་པ་དེ་ཁོ་ན་ཉིད་རྟེན་འབྲེལ། དེ་ཐམས་ཅད་དབྱེར་མེད་པའི་ཡེ་ཤེས་སུ་ཤར་བ་མཐར་ཐུག་རྟེན་འབྲེལ་ལོ། །རྫོགས་པའི་རིམ་པ་ལ་གསུམ་ལས། རང་བྱིན་བརླབ་ལ་སྦྱར་ན། ལུས་ཀྱི་འཕྲུལ་འཁོར་ཕྱི། རྩའི་འཁོར་ལོ་ནང་རྟེན་འབྲེལ། རྩ་ཡི་གེ་གསང་བ། ཁམས་བདུད་རྩི་དེ་ཁོ་ན་ཉིད། སྙིང་པོ་ཡེ་ཤེས་རླུང་སྒོམ་པ་མཐར་ཐུག་རྟེན་འབྲེལ་ལོ། །དཀྱིལ་འཁོར་འཁོར་ལོ་ལ་སྦྱར་ན ༑ ལས་ཀྱི་ཕྱག་རྒྱ་ཕྱི་རྟེན་འབྲེལ། བདག་གི་ལུས་ཀྱི་འཕྲུལ་འཁོར་ནང༌། མཁའ་གསང་བྱིན་གྱིས་བརླབ་པ་གསང་བ། ཡས་འབབ་ཀྱི་དགའ་བ་དེ་ཁོ་ན་ཉིད ༑ སྙིང་པོ་ཡེ་ཤེས་རླུང་མས་བརྟན་གྱི་དགའ་བ་མཐར་ཐུག་རྟེན་འབྲེལ་ལོ། ། རྡོ་རྗེ་རྦ་རླབས་ལ་སྦྱར་ན། ལམ་ཐམས་ཅད་མངོན་དུ་སོང་བ་ཕྱི།

ལུས་ཀྱི་རྦ་རླབས་ནང༌། ངག་གི་རྦ་རླབས་གསང་བ། སེམས་ཀྱི་རྦ་རླབས་དེ་ཁོ་ན་ཉིད། དེ་དག་གི་ཡེ་ཤེས་མཐར་ཐུག་རྟེན་འབྲེལ་ལོ། །ཕ་རོལ་ཏུ་ཕྱིན་པ་དང་སྒོ་བསྟུན་ན། ལམ་ལྔ་ལ་རྟེན་འབྲེལ་ལྔར་སྦྱར་བ་ནི་ཤེས་པར་སླའོ། །ཏིང་ངེ་འཛིན་གྱི་ཉེ་རྒྱུ་ལ་སྦྱར་ན། རླུང་ལོག་ལ་སོགས་པ་ཕྱི། ནང་གི་མཁའ་འགྲོ་ལྔ་སྟེ་རླུང་ལྔ་ནང༌། དེ་བཞིན་གཤེགས་པའི་སྐུ་ལྔ་སྟེ་ཁམས་བདུད་རྩི་གསང་བ། དེའི་རྟེན་འབྲེལ་གྱིས་དངོས་གྲུབ་རྣམས་རང་ལས་འབྱུང་བ་ཤེས་པ་ནི། དེ་ཁོ་ན་ཉིད། དེའི་སྟོབས་ཀྱིས་རེ་དོགས་དང་བྲལ་བ་ནི་མཐར་ཐུག་གོ །དེ་ཉིད་རྡོ་རྗེ་ཚིག་རྐང་ལས། སྒོམ་པ་མི་འཆོར་བའི་ཕྱི་རྟེན་འབྲེལ། རླུང་ལོག་ལ་སོགས་གསུམ་གསུམ་ནི་ཞེས་བྱ་བའི་རིམ་པ་ལ་སོགས་པའི་རིམ་པ་ལྟར་སྦྱར་རོ། །འབྲས་བུ་ལ་གཉིས་ལས། གནས་སྐབས་ཀྱི་འབྲས་བུ་ལ་སྦྱར་ན། ལམ་ཚོགས་སྦྱོར་གཉིས་ཕྱི་རྟེན་འབྲེལ། བུམ་པའི་དབང་ས་དྲུག་ནང༌། གསང་དབང་ས་བཞི་གསང་བ། ཤེས་རབ་ཡེ་ཤེས་ས་གཉིས་དེ་ཁོ་ན་ཉིད། དབང་བཞི་པ་ས་ཕྱེད་མཐར་ཐུག་རྟེན་འབྲེལ་ལོ། །ས་སོ་སོ་ལ་རྟེན་འབྲེལ་སྦྱར་ན། འཇིག་རྟེན་པའི་ས་ལ་ཚོགས་ལམ་ཕྱི། སྦྱོར་ལམ་དྲོད་ནང་ ༑ རྩེ་མོ་གསང་བ། བཟོད་པ་དེ་ཁོ་ན་ཉིད། འཇིག་རྟེན་ཆོས་མཆོག་མཐར་ཐུག་རྟེན་འབྲེལ་ལོ། །ཚོགས་ལམ་ལའང་ཕྱི་དབྱིབས་ཀྱི་ཚོགས་ལམ་ལ་སོགས་པ་ཤེས་པར་སླའོ། །འཇིག་རྟེན་ལས་འདས་པའི་ས་སོ་སོ་ལ་སྦྱར་ཏེ་ས་དང་པོ་ལ་མཚོན་ན། རྒྱལ་བ་སྤྲུལ་སྐུ་ལས་དབང་བཞི་ལེན་པ་ཕྱི། རྩའི་དཀྱིལ་འཁོར་མཐོང་བ་ནང༌། ཡི་གེའི་དཀྱིལ་འཁོར་མཐོང་བ་གསང་བ། ཁམས་བདུད་རྩིའི་དཀྱིལ་འཁོར་མཐོང་བ་དེ་ཁོ་ན་ཉིད། སྙིང་པོ་ཡེ་ཤེས་རླུང་གི་དཀྱིལ་འཁོར་མཐོང་བ་ནི་མཐར་ཐུག་གི་རྟེན་འབྲེལ་ལོ། །བུམ་དབང་གི་ཕྱི་རྟེན་འབྲེལ་སྤྲུལ་སྐུ་ལས་དབང་བཞི་ལེན། གསང་དབང་གི་ལོངས་སྐུ། ཤེས་རབ་ཡེ་ཤེས་ཀྱི་ཆོས་སྐུ། དབང་བཞི་པ་ངོ་བོ་ཉིད་ཀྱི་སྐུ་ལས་དབང་བཞི་ལེན་པའོ།

།བུམ་དབང་ལ་གཙོ་བོར་རྩའི་ལྡོག་པ་མཐོང༌། གསང་དབང་ལ་ཡི་གེའི་ལྡོག་པ་མཐོང༌། ཤེས་རབ་ཡེ་ཤེས་ལ་ཁམས་བདུད་རྩི། དབང་བཞི་པ་ལ་སྙིང་པོ་ཡེ་ཤེས་རླུང་གི་ལྡོག་པ་མཐོང་ ༑ འཇིག་རྟེན་པའི་ལམ་དུ་ཕྱི་རྟེན་འབྲེལ་གཙོར་འགྲིག བུམ་དབང་ས་དྲུག་པ་ལ་ནང་རྟེན་འབྲེལ་གཙོ་བོར་འགྲིག གསང་དབང་ས་བཞི་པ་ལ་གསང་བ་རྟེན་འབྲེལ་འགྲིག ཤེས་རབ་ཡེ་ཤེས་ས་གཉིས་ལ་དེ་ཁོ་ན་ཉིད་རྟེན་འབྲེལ་འགྲིག དབང་བཞི་པ་ས་ཕྱེད་ལ་མཐར་ཐུག་རྟེན་འབྲེལ་འགྲིག་གོ །མཐར་ཐུག་འབྲས་བུ་ལ་རྟེན་འབྲེལ་ལྔ་བཞག་ན། ཕྱི་རྟེན་འབྲེལ་ལ་རྒྱལ་བ་སྤྲུལ་སྐུ། ནང་དང་གསང་བ་རྟེན་འབྲེལ་གཉིས་ལ་ལོངས་སྐུ། དེ་ཁོ་ན་ཉིད་ལ་ཆོས་སྐུ། མཐར་ཐུག་རྟེན་འབྲེལ་ལ་ངོ་བོ་ཉིད་ཀྱི་སྐུ་འགྲུབ་བོ། །ཡང་ན་རྟེན་འབྲེལ་ལྔ་པོ་སྐུ་ལྔ་ལ་སྦྱར་ན་ཡང་འགྲུབ་བོ། །དེ་དག་ཀྱང་རྡོ་རྗེ་ཚིག་རྐང་ལས། ཕྱི་ནང་རྟེན་ཅིང་འབྲེལ་བར་འབྱུང་བའི་ལམ་གྱིས་ཞེས་བྱ་བ་ལས། མཐར་ཐུག་རྟེན་འབྲེལ་གྱིས་མཐར་ཐུག་དག་པར་བྱེད་ཅེས་བྱ་བ་དང༌། བཅུ་གསུམ་རྡོ་རྗེ་འཛིན་པར་རྟེན་འབྲེལ་འགྲིག་པ་ལྟར་སྣང་ཞེས་བྱ་བ་ལ་སོགས་པའི་དགོངས་པ་ཡིན་ནོ། །རྒྱུ་དུས་ཀྱི་རྟེན་འབྲེལ་ལྔ་ཅུང་ཟད་ཙམ་བརྗོད་ན། ཕྱི་རྟེན་འབྲེལ་ཕྱི་རོལ་རགས་པ་ལ་བསྒྲིགས་པས་གང་འདོད་པ་འགྲུབ། དེ་བཞིན་དུ་ནང་རྟེན་འབྲེལ་ལུས་རྩ་ལ་བསྒྲིག གསང་བ་རྟེན་འབྲེལ་ངག་དང་ཡི་གེ་ལ་བསྒྲིག དེ་ཁོ་ན་ཉིད་རྟེན་འབྲེལ་སེམས་དང་ཁམས་བདུད་རྩི་ལ་བསྒྲིག མཐར་ཐུག་རྟེན་འབྲེལ་ཡེ་ཤེས་དང་རླུང་ལ་བསྒྲིགས་པས་ཇི་ལྟར་འདོད་པའི་དོན་འགྲུབ། དཔེར་ན་ནད་གང་ཡང་རུང་བ་གསོ་བ་ལ་ཡང༌། ཕྱི་རྟེན་འབྲེལ་སྨན་དཔྱད་དང་འཁྱུག་དཔྱད་ཀྱིས་ཀྱང་སོས། ནང་གི་རྟེན་འབྲེལ་ལུས་ཀྱི་འཕྲུལ་འཁོར་དང་རྩའི་དམིགས་པས་སོས། གསང་བ་རྟེན་འབྲེལ་རྩ་ཡི་གེ་དང༌། གཏུམ་མོའི་མེ་དང༌། ངག་འདྲེན་པའི་དམིགས་པ་དང༌། དེ་ཁོ་ན་ཉིད་ཀྱི་རྟེན་འབྲེལ་ཁམས་བདུད་རྩི་དང༌།

སེམས་ཀྱི་དམིགས་པ་སྣ་ཚོགས་དང༌། མཐར་ཐུག་རྟེན་འབྲེལ་ལ་རླུང་གི་དམིགས་པ་དང༌། ཕྱག་རྒྱ་ཆེན་པོའྀ་གནད་འགའ་ཞིག་གིས་ཀྱང་སོས་པ་ཡོད་དོ། །དཔེར་ན་ནད་མཛེ་ལྟ་བུ་ལ་དངུལ་ཆུའི་བཅུད་ལེན་དང༌། ཨ་རིཥྟའི་སྨན་སྦྱོར་ལ་སོགས་པ་ཕྱི་རྟེན་འབྲེལ། ཡི་དམ་གྱི་ལྷ་བསྒོམ་པ་དང༌། སྔགས་ཀྱི་བཟླས་པ་དང༌། བྱམས་པ་དང༌། སྙིང་རྗེ་དང་ ༑ བྱང་ཆུབ་ཀྱི་སེམས་བསྒོམ་པ་དང༌། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ལ་གསོལ་བ་འདེབས་པ་དང༌། བླ་མ་ལ་མོས་གུས་ལ་སོགས་ཀྱི་སྒོ་ནས་ནད་ལས་གྲོལ་ནས་འགྲོ་བ་ཡོད་པ་ནི་ནང་རྟེན་འབྲེལ་ལོ། །རྩ་ཡི་གེ་སྣ་ཚོགས་ཀྱི་གནད་དང༌། གཏུམ་མོ་མེའི་དམིགས་པ་སྣ་ཚོགས་དང༌། ངག་འདྲེན་པ་ཞི་དྲག་དང་ཧཱུྃ་རིང་ཧཱུྃ་ཐུང་དང་ཧག་དང་ཧིག་དང་ཕཊ་ལ་སོགས་པ་འདོན་པའི་གདམས་ངག་གིས་ཀྱང་ནད་ཐམས་ཅད་ལས་གྲོལ་བ་ཡོད་དེ། དེ་གསང་བ་རྟེན་འབྲེལ་ཡིན། ཁམས་བདུད་རྩི་སྣ་ཚོགས་ཀྱི་དམིགས་པ་དང༌། ཐིག་ལེའི་རྣལ་འབྱོར་དང༌། ཡུལ་ལྔ་ལ་སེམས་འཛིན་པའི་ཐབས་དང༌། ཡི་དམ་གྱི་ལྷ་དང་བླ་མ་ལ་སེམས་འཛིན་པའི་དམིགས་པ་ལ་སོགས་པའི་སྒོ་ནས་ཀྱང་ནད་གདོན་ལས་གྲོལ་བའང་ཡོད་དེ། དེ་ཁོ་ན་ཉིད་རྟེན་འབྲེལ་ཡིན། རླུང་གི་སྦྱོར་བ་བདུན་དང༌། ཡན་ལག་གི་རླུང་ཕྲ་མོའི་དམིགས་པ་སྣ་ཚོགས་དང༌། བུ་ག་མང་པོའི་སྦྱོར་བ་དང་

༑ སྟེང་འོག་གི་འཁོར་ལོ་མེད་པ་དང༌། རླུང་རྔན་དག་བྱིན་པ་ལ་སོགས་པའི་གནད་སྣ་ཚོགས་དང་སེམས་སྣང་བ་དང༌། སྟོང་པ་ཟུང་དུ་འཇུག་པའི་གནད་དང༌། བདེ་བ་དང་སྟོང་པའི་ཏིང་ངེ་འཛིན་སྐྱེད་པའི་ཐབས་དང༌། མི་རྟོག་པའི་རྟེན་འབྲེལ་སྐྱེད་པའི་ཐབས་དང༌། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་ཏིང་ངེ་འཛིན་ལ་སོགས་པའི་རྟེན་འབྲེལ་སྣ་ཚོགས་ཀྱིས་ཀྱང་ནད་དང་གདོན་ཐམས་ཅད་ལས་གྲོལ་བ་ཡོད་དེ། དེ་མཐར་ཐུག་རྟེན་འབྲེལ་ཡིན་ནོ། ། པདྨའི་མཚོ་ལ་ངང་པ་འདུ། །དྲི་ལྡན་མེ་ཏོག་བུང་བ་སྡུད། །ཤ་ཡི་དྲི་ལ་ཤ་སྦྲང་འདུ ༑ ༑ འབྲོག་བཟང་དུ་ནི་རི་དྭགས་འདུ། །བཟའ་གཏུང་མང་སར་སྐྱེ་བོ་འཚོགས ༑ ༑ གལ་ཏེ་དེ་དག་མི་ལྡན་ན། །བསྡུས་ཀྱང་སྐྱེ་བོ་ཕལ་ཆེར་འབྲོས། །དྲོ་ཞིང་བརླན་སར་ནགས་ཚལ་སྐྱེ། །དེ་སོགས་ཕྱི་ཡི་རྟེན་འབྲེལ་ཡིན། །མཆོད་ལ་བརྩོན་ན་མཆོད་པར་འགྱུར། །བྱམས་པ་བྱས་ན་གླགས་ཀྱིས་བྱམས། །བདག་གི་བླ་མ་མཆོད་བྱས་ན། །སེམས་ཅན་ཀུན་གྱིས་བདག་མཆོད་འགྱུར། །དམ་པའི་ཆོས་ལ་གུས་བྱས་ན། །སངས་རྒྱས་ཀུན་གྱི་ཆོས་འཛོད་འཛིན། །དགེ་འདུན་རྣམས་ནི་མཉེས་བྱས་ན། །དེ་འདུན་དམ་པ་རྣམས་ནི་སྡུད། །འཁོར་རྣམས་བསམ་པ་དག་པ་ཡིས། །འཁོར་གྱི་དཀྱིལ་འཁོར་འདུ་བར་འགྱུར། །མདོར་ན་བསམ་པ་དག་པ་ཡིས། །གང་དང་གང་ལ་འདོད་སེམས་ཡོད། །ཤེས་ན་དེ་དག་དེ་དག་འདུ ༑༑ བསམ་ངན་རྣམས་ཀྱིས་མ་ཤེས་ན། །གང་འདོད་དེ་ལས་བཟློག་པ་འབྱུང༌།། དེ་སོགས་ནང་གི་རྟེན་འབྲེལ་ཡིན། །རྩ་ཡིག་གསལ་དང་མི་གསལ་ལས། །རྗོད་པ་གསལ་དང་མི་གསལ་འབྱུང༌། །སེམས་ཀྱི་འཕེན་པ་དྲག་ཞན་ལས། །ངག་གི་ནུས་པ་ཆེ་ཆུང་འབྱུང༌། །ལས་ཀྱི་འཕེན་པ་བཟང་ངན་ལས། །བརྗོད་པའི་རྟེན་འབྲེལ་བཟང་ངན་སྲིད། །དྲང་སྲོང་དཀའ་ཐུབ་གྲུབ་པ་དང༌། །འཕགས་པའི་བདེན་པ་གྲུབ་པ་དང༌། །ནང་གི་རྟེན་འབྲེལ་གྲུབ་པ་ཡིས། །ཇི་ལྟར་སྨོན་པ་བརྗོད་ཙམ་གྱིས། །དེ་དང་དེ་ནི་འགྲུབ་པར་འགྱུར། །རྣལ་འབྱོར་དབང་ཕྱུག་བིརྺ་པས།།

གསང་བ་དབང་གི་རབ་བྱེད་དུ། །ཨཱ་ལི་ཀཱ་ལི་མདོར་གསུངས་པ། །རྒྱས་པར་གཞན་དུ་གསུངས་ཞེས་གྲགས། །དེ་བཞིན་གཙུག་གི་ནོར་བུ་སོགས། །ཡི་གེ་རིང་ཐུང་བསྡེབས་པ་ལས། །འཇིག་རྟེན་ཀུན་གྱི་བདེ་ལེགས་འབྱུང༌། །དེ་སོགས་གསང་བའི་རྟེན་འབྲེལ་ཡིན། །ཆོས་ཀུན་གདོད་ནས་སྐྱེ་བ་མེད། །སྐྱེས་པ་ཉིད་ཀྱང་མ་སྐྱེས་པ། །སྐྱེ་མེད་ཉིད་ཀྱིས་སྐྱེ་བ་སྟོན། །དེས་ན་སྐྱེས་དང་མ་སྐྱེས་པ། ། སྣང་བ་དང་ནི་སྟོང་པ་དང༌། །རྟོག་པ་དང་ནི་རྟོག་མེད་དང༌། །འཁོར་དང་མྱ་ངན་འདས་པ་ཡང༌། །དམ་པའི་དོན་དུ་དབྱེ་བ་མེད། །དབྱེ་བ་མེད་ལ་དབྱེ་བ་འབྱུང༌།། དབྱེ་བ་མེད་པའི་དབྱེ་ཤེས་ན། །འཁོར་འདས་ཀུན་གྱི་དེ་ཉིད་རྟོགས། །ཤེས་བྱ་ཀུན་གྱི་དེ་ཉིད་གོ །བཟང་ངན་ཀུན་གྱི་དེ་ཉིད་ཤེས། །རྟོགས་རྒྱུ་མེད་པའི་དོན་རྟོགས་པས། །གྲོལ་རྒྱུ་མེད་པའི་སེམས་ཉིད་གྲོལ། །ཤེས་བྱ་མེད་པའི་ཤེས་བྱ་ཤེས ༑ ༑ བཤད་རྒྱུ་མེད་པའི་བཤད་ལ་མཁས། །འདོད་པ་མེད་པར་འདོད་དོན་འགྲུབ ༑ ༑ ཤེས་བྱ་ཀུན་ལ་བཟོ་བྱེད་པས། །ཆོས་རྣམས་ཀུན་གྱི་རྒྱལ་པོར་འགྱུར།། དེ་སོགས་དེ་ཉིད་རྟེན་འབྲེལ་ཡིན། །དངོས་པོའི་མཐའ་ནི་གཟུགས་ཀྱི་སྐུ། ། དངོས་མེད་མཐའ་ནི་ཆོས་ཀྱི་སྐུ། །འཁོར་བའི་མཐའ་ནི་སྲིད་པའི་རྩ། །མྱ་ངན་འདས་མཐའ་ལྷག་མེད་དབྱིངས། །ཟུང་འཇུག་མཐའ་ནི་རྡོ་རྗེ་འཆང༌། །སྤང་བྱའི་མཐའ་ནི་གནས་ངན་ལེན། །གཉེན་པོའི་མཐའ་ནི་ཉེ་བའི་རྒྱུ། །ཡེ་ཤེས་མཐའ་ནི་ཆོས་ཀྱི་དབྱིངས། །ཐབས་ལམ་ཀུན་གྱི་མཐར་ཐུག་པ། །རྡོ་རྗེ་ཐེག་པ་ཡིན་ཞེས་བྱ ༑ ༑ དེ་ལ་སོགས་པ་མཐའ་ཡས་པ། །མཐར་ཐུག་པ་ཡི་རྟེན་འབྲེལ་ཡིན། །ཆོས་ཀུན་རྟེན་ཅིང་འབྲེལ་འབྱུང་ཞེས། །རྒྱལ་བའི་གསུང་གི་གཅེས་མཛོད་ཡིན། །ཉན་ཐོས་རང་རྒྱལ་སེམས་ཙམ་དང༌། །དབུ་མ་པ་ཡང་རྟེན་འབྲེལ་བཞེད། །འོན་ཀྱང་རྟེན་འབྲེལ་བཅུ་གཉིས་ལ། །བཤད་པའི་དབྱེ་བ་ཐ་དད་ཡོད། །གསང་སྔགས་རྡོ་རྗེ་ཐེག་པ་ནི། །རྟེན་འབྲེལ་ལམ་དུ་བྱེད་པར་གསུངས། །རྒྱུད་རྣམས་ཀུན་གྱི་དགོངས་པ་ཡང༌།

།རྟེན་ཅིང་འབྲེལ་བར་འབྱུང་བར་སྣང༌། །འོན་ཀྱང་རྟེན་འབྲེལ་ལམ་བྱེད་པའི། །ཟབ་མོའི་གནད་ནི་འདི་ཡིན་ཞེས། །གསང་སྔགས་ལམ་འབྲས་མ་ཡིན་པ། །གཞན་དུ་གསལ་བར་གསུངས་པ་མེད། །དེས་ན་ལམ་འབྲས་མི་ཤེས་ན། །རྟེན་འབྲེལ་ཟབ་མོ་ཤེས་མི་ནུས། །དང་པོའི་སྒོམ་ཆེན་ཐམས་ཅད་ལའང་ ༑ ༑ རྟེན་འབྲེལ་ཞེས་བྱའི་ཁ་སྐད་མེད། །ཕྱི་ནས་ལམ་འབྲས་འཕེལ་བའི་རྒྱུས ༑ ༑ རྟེན་འབྲེལ་ཞེས་བྱའི་ཁ་སྐད་བྱུང༌། །འོན་ཀྱང་ཕྱི་ནང་རྟེན་འབྲེལ་གནད ༑༑ ད་དུང་གཞན་གྱིས་ཤེས་པ་མེད། །གླེགས་བམ་ཙམ་ལ་བརྟེན་པ་ཡི། ། ལམ་འབྲས་པ་ཡིས་འདི་མ་ཤེས། །བླ་མའི་གསུང་ལ་གུས་པ་ཡི། །ཉན་པ་གོམས་པའི་སྦྱོར་བ་དང༌། །སྙན་བརྒྱུད་གཞན་དུ་མ་བཅོས་པའི། ཁྲིད་རྣམས་ལེགས་པར་ཚར་བ་དང༌། །བླ་མ་ལེགས་པར་མཉེས་པ་ལས། །བྱུང་བའི་བྱིན་རླབས་ཞུགས་པ་དང་ ༑ ༑ དབང་གི་ཆུ་བོ་མ་ནུབ་པར། །ལེགས་པར་ཐོབ་ཅིང་ལམ་དུས་ཀྱི། ། དབང་བཞི་ཐུན་བཞིར་བསྒོམས་པ་ལས། །དྲོད་གཤེར་འཛོམ་པའི་ས་ཕྱོགས་སུ།། རྩི་ཤིང་མེ་ཏོག་སྐྱེ་བ་ལྟར། །སྙན་བརྒྱུད་བཞི་པོ་འགྲིག་པ་ལས། །རྟེན་འབྲེལ་ཟབ་མོ་ནང་ནས་འཆར། །ལམ་འབྲས་རྡོ་རྗེ་ཚིག་རྐང་ལས། །རྟེན་འབྲེལ་ལྔ་ཡིས་ལམ་རྫོགས་ཞེས། །གསུངས་པའི་དགོངས་པ་མདོ་ཙམ་ཞིག །བླ་མའི་དགོངས་པ་བདག་གིས་བྲིས། །ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །བཟང་པོར་གྲགས་པ་དེ་ལ་རིང་མོ་ནས། །ཡང་ཡང་གསོལ་བ་འདེབས་བའི་བློ་གྲོས་ཅན ༑ ༑ སྡོམ་བརྩོན་མང་ཐོས་བླ་མ་ལ་གུས་པ། །དེ་ཡིས་གསོལ་བ་བཏབ་ནས་འདི་བཤད་དོ། །ལམ་འབྲས་རྡོ་རྗེ་ཚིག་རྐང་ལས། །རྟེན་འབྲེལ་ལྔས་ལམ་ཡོངས་སུ་རྫོགས་པའོ། །ཞེས་བྱ་བའི་དགོངས་པ་ཕྱོགས་ཙམ་ཞིག མདོ་སྨད་རྩེ་སྒབ་ཀྱི་སྡོམ་བརྩོན་སེངྒེ་རྒྱལ་མཚན་ལེགས་ཀྱིས་གུས་པས་ཡང་ཡང་གསོལ་བ་བཏབ་ནས ༑ དྲུག་པ་རྡོ་རྗེ་འཆང་ཆེན་པོ། དཔལ་ལྡན་ས་སྐྱ་པཎྜི་ཏ་ཆེན་པོས་སྦྱར་བའོ།། སེམས་ཅན་ལ་ཕན་པ་རྒྱ་ཆེན་པོ་བྱེད་པར་གྱུར་ཅིག། །།ས་མཱཔྟ་མི་ཐི།།

།། ༄༅། །ལམ་སྦས་བཤད་བཞུགས། ། ༄༅། །ཨོཾ་སྭསྟཱི་སིདྡྷཾ། བླ་མ་དམ་པའི་ཞབས་ལ་སྤྱི་བོས་གུས་པས་ཕྱག་འཚལ་ལོ། །ས་བདུན་པ་ཡན་ཆད་འཁོར་བཞིའི་རྒྱ་ཞེས་བྱ་བ་ལ། འཁོར་བཞི་ཞེས་བྱ་བ་ལ་རྒྱ་གར་སྐད་དུ་ཙ་ཏུར་མཎྜལ་མུ་དྲཱ་ཞེས་བྱ་བ་ཡོད། དཔེར་ན་འཁོར་གསུམ་ཡོངས་སུ་དག་པ་ལ། ཏྲི་མཎྜལ་པ་རི་ཤུདྡྷཿཞེས་ཟེར་བ་བཞིན་ནོ། །དེས་འཁོར་བཞིའི་དོན་དུ་ན་དཀྱིལ་འཁོར་བཞིའོ་ཞེས་བྱ་བ་ཡིན་ནོ། །དེ་ལ་ས་བདུན་པ་ནས་བཅུ་པའི་བར་ངག་དག་པར་བྱེད་པ་རྩ་ཡི་གེའི་དཀྱིལ་འཁོར་དྭངས་མ་ལྔའི་རླུང་ལ་དབང་ཐོབ་པས། བྱང་ཆུབ་ཀྱི་ཕྱོགས་དང་བསྟུན་ན་དབང་པོ་ལྔ་མཐར་ཕྱིན་པའོ། །དེའི་དབང་གིས་ནུས་པ་དང་ལྟ་སྟངས་ལ་ཐོགས་པ་མེད་པ་འབྱུང་ ༑ རྩ་ཡི་གེ་ལ་མངའ་བརྙེས། སེམས་ཅན་ཐམས་ཅད་ཀྱི་སྐད་དུ་ཆོས་སྟོན་པ་ལ་སོགས་པའི་ངག་གི་ཡོན་ཏན་རྣམས་འཆར། རོ་བྲོ་བའི་མཆོག་དང་ལྗགས་མཉེན་པ་དང་སྲབ་པ་ལ་སོགས་པའི་ཡོན་ཏན་མཚན་དཔེ་འབྱུང༌། འབྲས་བུ་ལོངས་སྤྱོད་རྫོགས་པའི་སྐུའི་རྟེན་འབྲེལ་རྣམས་འདི་ལས་འཆར་བ་ཡིན། ས་བཅུ་པ་དང་བཅུ་གཉིས་པ་སེམས་དག་པར་བྱེད་པ། ཁམས་བདུད་རྩིའི་དཀྱིལ་འཁོར་བྱང་ཆུབ་སེམས་ཀྱི་རླུང་ལྔ་བསྐྱོད་པའི་དྭངས་མའི་དྭངས་མ་རྩ་བ་བྱང་ཆུབ་སེམས་ཀྱི་དཀྱིལ་འཁོར་མཐོང་བའི་སྟོབས་ཀྱིས་བྱང་ཆུབ་ཀྱི་ཕྱོགས་དང་བསྟུན་ན་སྟོབས་ལྔ་མཐར་ཕྱིན་པའོ། །དེའི་སྟོབས་ཀྱིས་སངས་རྒྱས་ཀྱི་ཞིང་ཁམས་ཐོགས་པ་མེད་པར་མཐོང་བ་དང༌། མངོན་པར་ཤེས་པ་དྲུག་སྟོབས་སུ་གྱུར་པ་དང༌། རྫུ་འཕྲུལ་སྣ་ཚོགས་སྟོན་ནུས་པ་ལ་སོགས་པ་སེམས་ཀྱི་ཡོན་ཏན་རྣམས་འཆར། ཁམས་བདུད་རྩི་རྣམས་སྟོབས་སུ་གྱུར། ཐུགས་སྐྱེས་བུ་ཆེན་པོའི་མཚན་དཔལ་གྱི་བེའུ་དང་དཔུང་མགོ་ཟླུམ་པ་དང༌། ཐལ་གོང་རྒྱས་པ་ལ་སོགས་པ་འགྲུབ། སྐུ་གསུམ་ཡེ་ཤེས་ལྔ་སོགས་ཀྱི་དབང་མཐར་ཕྱིན་པ་ལམ་འབྲས་བུ་ཆོས་སྐུའི་རྟེན་འབྲེལ་འགྲིག་པའོ། །ས་ཕྱེད་དང་བཅུ་གསུམ་པ་ལུས་ངག་ཡིད་གསུམ་ཀ་དག་པར་སླར་མི་ལྡོག་པར་བྱེད།

སྙིང་པོ་ཡེ་ཤེས་རླུང་གི་དཀྱིལ་འཁོར་སྲིད་པ་རྣམ་པར་དག་པའི་ཤེས་བྱ་ཐམས་ཅད་ལ་ཁྱབ་པའི་ཡེ་ཤེས་མངོན་དུ་མཛད་པ་ཅན། བྱང་ཆུབ་ཀྱི་ཕྱོགས་དང་བསྟུན་ན་འཕགས་པའི་ལམ་ཡན་ལག་བརྒྱད་མཐར་ཕྱིན་པའོ། ། དེའི་སྟོབས་ཀྱིས་བར་ཆད་མེད་པའི་ལམ་དང༌། རྣམ་གྲོལ་གྱི་ལམ་ལ་བརྟེན་ནས་བདུད་འདུལ་བ་དང༌། དེ་བཞིན་གཤེགས་པ་ཐམས་ཅད་དང་མཉམ་པ་ཉིད་ཀྱི་ཡེ་ཤེས་མངོན་དུ་གྲུབ་པས་མཁའ་འགྲོ་མ་རྣམས་རིང་ནས་འདུ་བ་དང༌། འཕགས་པའི་ལམ་ཡན་ལག་བརྒྱད་མངོན་དུ་བྱས་པའི་སྟོབས་ཀྱིས་ཧ་རི་མ་ལ་སོགས་པའི་དབང་ཕྱུག་བརྒྱད་འཆར། སྲོག་རྩོལ་ཨ་ཝ་དྷཱུ་ཏཱིར་ཞུགས་པས་སྙིང་པོ་ཡེ་ཤེས་རླུང་སྟོབས་སུ་གྱུར། མཚན་དབུའི་གཙུག་ཏོར་ཕྱེད་གྲུབ། རྟེན་དཀྱིལ་འཁོར་གསུམ་ལ་དབང་བྱེད་པའི་རླུང་མངོན་དུ་གྱུར་པའི་སྟོབས་ཀྱིས་འབྲས་བུ་སྐུ་གསུམ་དབྱེར་མེད་པའི་ངོ་བོ་ཉིད་ཀྱི་སྐུའི་རྟེན་འབྲེལ་འགྲིག དེ་དག་གི་བར་ཆད་མེད་པའི་ལམ་བསྟན་ཏོ། །གཉིས་པ་རྣམ་གྲོལ་གྱི་ལམ་ནི། བཞི་པ་ཡིད་ཀྱི་དབང་མཐར་ཕྱིན་པ་དབྱིངས་དང་ཡེ་ཤེས་གཉིས་སུ་མེད་པའི་དཀྱིལ་འཁོར། བྱང་ཆུབ་ཀྱི་ཕྱོགས་ཐམས་ཅད་མཐར་ཕྱིན་པའི་འབྲས་བུ་ཅིག་ཐོབ་པ་འབིགས་བྱེད་གཞོན་ནུའི་གྲོང་ཁྱེར་ཞེས་བྱ་བ་འབྲས་བུ་མཐར་ཕྱིན་པ་རྣམ་གྲོལ་གྱི་ལམ་མོ། །སྲོག་རྩོལ་ཨ་ཝ་དྷཱུ་ཏཱིར་འགགས་ནས་རླུང་ཐམས་ཅད་ཡེ་ཤེས་ཀྱི་རླུང་དུ་གནས་གྱུར། དབུའི་གཙུག་ཏོར་སེམས་ཅན་ཐམས་ཅད་ཀྱིས་བལྟར་མི་མཐོང་བ་ལ་སོགས་པ་མཚན་དཔེ་བྱད་ཐམས་ཅད་མཐར་ཕྱིན། སྐྱོན་ཐམས་ཅད་སྤངས། ཡོན་ཏན་མ་ལུས་པ་ཐམས་ཅད་མཐར་ཕྱིན་པ་གྲུབ་པས་ས་བཅུ་རྡོ་རྗེ་འཆང་ཞེས་བྱའོ། །དེ་ལྟར་གསང་དབང་རྩ་ཡི་གེའི་དཀྱིལ་འཁོར་དྭངས་མ་ལྔའི་རླུང་ལ་དབང་ཐོབ་པའོ ༑ ༑ ཤེས་རབ་ཡེ་ཤེས་ཁམས་བདུད་རྩིའི་དཀྱིལ་འཁོར་དྭངས་མ་ལྔའི་རླུང་གིས་སྦྱངས་པའི་ཁམས་བདུད་རྩི་སྟོབས་སུ་གྱུར་པའོ། །དབང་བཞི་པ་ལ་གཉིས་སུ་ཕྱེ་བའི་བར་ཆད་མེད་པའི་ལམ་ལ།

སྙིང་པོ་ཡེ་ཤེས་རླུང་གི་དཀྱིལ་འཁོར་རྣམ་པར་ཤེས་པའི་ཚོགས་བརྒྱད་འཕགས་པའི་ལམ་ཡན་ལག་བརྒྱད་དང༌། རྣམ་གྲོལ་གྱི་ལམ་ལ་དབྱིངས་དང་ཡེ་ཤེས་གཉིས་སུ་མེད་པའི་དཀྱིལ་འཁོར་སྐུ་གསུམ་དབྱེར་མེད་པའི་ངོ་བོ་ཉིད་ཀྱི་སྐུའོ། །དེ་དག་གིས་ནི་བརྡའི་ཚིག་རྐང་ལས་ས་བདུན་པ་ཡན་ཆད་འཁོར་བཞིའི་རྒྱ་ཞེས་གསུངས་པའི་དགོངས་པ་ཡིན་ནོ། །དེ་ལྟར་ན་ས་དང་པོ་ནས་ས་དྲུག་པའི་བར་རྩ་ལུས་ཀྱི་དཀྱིལ་འཁོར་ཞེས་བྱ་བ་གཅིག་ཏུ་སྦྱར་ནས་བསྡོམས་པས་དཀྱིལ་འཁོར་ལྔའོ། །གཞན་ཞིང་ཁམས་ལ་འཁོར་བཞི་བརྩི་ཚུལ་ལ་སོགས་པའི་ཡི་གེ་སྔ་མ་གསལ་བས་འདིར་མ་བྲིས་ སོ ༑༑ ༑༑ ས་མཱཔྟ་མི་ཐི།། །། ༄༅། །གྲུབ་ཆེན་བཅུ་བཞུགས། ། ༄༅། །ན་མོ་བི་རུ་པཱ་ཡ། རྡོ་རྗེ་ལྕེ་ཡི་སྦྱོར་བ་ཡི། །འབྲུ་ལྔ་རླུང་གི་འདྲེན་འགུགས་ཀྱིས། །རྣལ་འབྱོར་པ་ལ་འཆི་མེད་སྟེར། །མཉེ་དང་དཀྲུགས་དང་འབུད་པ་དང༌། །དྲོང་བའི་སྦྱོར་བ་མཁས་པ་ཡིས། །ནམ་མཁར་ཉི་ཟླ་རྔུབས་བྱས་ནས།། ཚེ་དང་ལོངས་སྤྱོད་ཡོངས་འཕེལ་འགྱུར། །གསང་བའི་གནད་ཀྱི་འཕྲུལ་འཁོར་གྱིས ༑ ༑ སྦུབས་དང་རྩ་སྣ་སྤྱི་གཙུག་ཏུ། །ཡི་གེ་རླུང་སེམས་འཛིན་པའི་ལུས། །ཟླ་བ་གཡོ་བ་མེད་པར་གནས། །ཉི་མ་རྒས་ནས་ཞག་གསུམ་ན། །རྟ་བདུན་ཡུལ་ལ་འཇུག་པའི་ཚེ། །སྒྲུབ་པ་པོ་ནི་འདོད་སྦྱོར་བ། །ཐེ་ཚོམ་མེད་པར་སྲིད་འཕེལ་འགྱུར ༑ ཁྲོ་བོའི་གཟུགས་ཀྱིས་རླུང་བསྒོམས་ན། །རྒ་ཤིའི་ཟིལ་གྱིས་མི་གནོན་པར ༑ ༑ སྐྲ་དཀར་གཉེར་མ་སྤངས་ནས་ནི། །ནམ་མཁའ་བཞིན་དུ་འཆི་མེད་འགྱུར ༑ ༑ ཉི་ཟླ་སྤྱོད་ནས་ལྷག་མ་སྤོང༌། །སྟོང་པ་རྔུབས་པས་འགྲོ་བ་འཚོ། །ལྷ་མོ་ཞི་བ་དཀར་མོ་ཡིས། །གཟུགས་ཀྱི་རླུང་སེམས་འཛིན་པའི་མི། །ལུས་ཀྱི་བདེ་བ་རྒྱས་པ་དང༌། །འགྲོ་བ་ཐམས་ཅད་དབང་དུ་འགྱུར། །ཀེང་རུས་འཛིན་པའི་ལུས་ཀྱིས་ནི། །ཕྱི་ཡི་ནད་དང་གདོན་རྣམས་འཇོམས། ཁྱིམ་དྲུག་འཕོས་པའི་རོ་ཧི་ཏ ༑ ༑ ཆུ་ཤེལ་ཡུལ་དུ་འཇུག་པའི་ཚེ། །ནོར་རྒྱུན་མཛེས་མའི་གཟུགས་ཀྱིས་ནི།

། ཟླ་བ་འགེངས་པའི་སྦྱོར་བའོ། །འབྱོར་པས་ནམ་ཡང་མི་ཕོངས་ཏེ། །རྣམ་ཐོས་བུ་ཡི་དཔལ་ཐོབ་འགྱུར། །བྱང་ཆུབ་ཆེ་ལ་བྱང་ཆུབ་ཆེས། །གསང་སྔགས་བྱེ་བས་གསོལ་བཏབ་ན། །དུས་གསུམ་བྷ་གའི་ས་བོན་གྱིས། །ཕྱི་ནང་དྲུག་ལ་དྲུག་བལྟས་པས། །སྔ་ཕྱིའི་སྐྱེ་གནས་ཤེས་པར་འགྱུར། །གཟའ་རིགས་བསྲུང་དང་བགེགས་རིགས་བསྲུང༌། །དིག་པ་བསལ་དང་སྙིང་རླུང་བསལ། །རྐྱལ་པ་ཁ་བཅིང་རབ་རིབ་བསལ། །སྔར་མེད་གཏུམ་མོ་དྲོད་འཕེལ་དང༌། །དགེ་དང་མི་དགེའི་ལྟས་བརྟགས་པའོ། །ལམ་སྦས་བཤད་ཀྱི་ཐུན་མོང་གི་གྲུབ་ཆེན་བཅུ་དཔལ་ལྡན་ས་སྐྱ་པཎྜི་ཏའི་ཁྱད་པར་གྱི་གདམས་པའོ།། །།༄༅། །ན་མོ་བི་རུ་པཱ་ཡ། བླ་ཆེན་ལ་ངོ་མཚར་བའི་གཏམ་མང་དུ་ཡོད་པ་ལས ༑ འདིར་གཉིས་གསུངས་ཏེ། དང་པོ་གུང་ཐང་ན་བཞུགས་པའི་དུས་སུ། དུག་དབྱུང་བ་ལ་བཟོ་མོ་རྩི་རྩིས་སྨན་དྲངས་པས་གདངས་སོ། །དེ་ནས་གཡས་རུའི་གྲོང་ཆུང་དགོན་པར་བྱོན་པས། ཡང་དུག་ལངས་ནས། ཟླ་བ་གཉིས་བསྙུང༌། དེ་ནས་ཆོས་ཐམས་ཅད་བརྗེད་འདུག གསུང་ངག་གི་ཞལ་གདམས་རྣམས་ཀྱང་བརྗེད་འདུག་པས། ཐུགས་མ་བདེ་ནས་ས་སྐྱར་བྱོན། བླ་བྲང་རྙིང་པར་སྐུ་མཚམས་བཅད་དེ་གསོལ་བ་བཏབ་པས། དང་པོ་རྗེ་དགོན་པ་བྱུང་ནས་ཆོས་གསུངས ༑ དེ་ནས་རྗེ་རྣལ་འབྱོར་དབང་ཕྱུག་ཆེན་པོའི་སྐུར་བསྟན་ནས་དངོས་སུ་ཆོས་གསུངས། རྒྱུད་སྡེ་བདུན་ཅུ་རྩ་གཉིས་ཀྱི་ལུང་གནང༌། ཁྱད་པར་གྱི་གདམས་ངག་ལམ་སྦས་བཤད་ཅེས་པ། ལམ་འབྲས་ན་བཤད་པ་ཡོད་པ་ལ་ལག་ལེན་མེད་པ་དེའི་ལག་ལེན་དང༌། བླ་མའི་རྣལ་འབྱོར་དང༌། གེགས་སེལ་གྱི་གནད་རྣམས་དང་ ༑ གྲུབ་ཆེན་བཅུ་པ་དང༌། རྣལ་འབྱོར་གྱི་བཤད་པ་ཞིབ་མོ་རྣམས་གནང་གསུངས ༑ ངོ་མཚར་ཅན་གྱི་གཏམ་གཉིས་པ་ནི། དགེ་བཤེས་གཉགས་ཀྱི་བཟང་རྒྱུད་འབྲོག་པའི་གསེབ་ཏུ་བྱོན་པས། ཇོ་བོ་ཞིག་མགྲིན་པ་མན་ཆད་ཐིག་ལེ་བརྟན་པའི་རྟགས་ཡོད་པ་ཅིག་མཐོང་ནས། སུའི་སློབ་མ་ཡིན་ཞེས་དྲིས་པས། བླ་ཆེན་ཚ་ཁར་བཞུགས་པ་ན། ཁྲིད་ལན་གསུམ་བསྐྱང་ཟེར།

དེར་སློབ་མ་བགྲེས་པ་ཀུན་ལ་བླ་ཆེན་གྱི་ཚ་ཁར་ནམ་བྱོན་ཞེས་དྲིས་པས། གུང་ཐང་ཡན་ཆོད་བྱོན་པ་མེད་ཟེར་ཏེ། སྐུའི་བཀོད་པ་ཡིན་པར་ཡིད་ཆེས་གསུངས། ཡང་ས་སྐྱ་ན་ཆོས་གསུངས་པ་དང༌། གུང་ཐང་ན་བླ་མ་མལ་གྱི་ཉེ་གནས་བྱེད་པ་དུས་གཅིག་ཏུ་འདུག་པ་ལ། དེ་དུས་སུས་ཀྱང་མ་རྟོགས། གཞན་ཡང་དུས་གཅིག་ལ་སྐུའི་བཀོད་པ་བཞི་བྱུང་བའི་ལོ་རྒྱུས་ཀྱང་ཡོད། སྐུ་གཤེགས་པའི་ཚེའང་བདེ་བ་ཅན་དང༌། འོད་ཟེར་ཅན་དང༌། གསེར་མདོག་ཅན་དང༌། པོ་ཏ་ལ་དང་བཞིར་དུས་གཅིག་ལ་གཤེགས་པའི་སྣང་བ་བསྟན་གསུངས།། །།ས་མཱཔྟ། ཨི་ཐི།། །།༄༅། །ན་མོ་བི་རུ་པཱ་ཡ། དཔལ་རྣལ་འབྱོར་གྱི་དབང་ཕྱུག་ཆེན་པོ་བིརྺ་པའི་ཞལ་གྱི་གདམས་པ། ཐུན་མོང་གི་དངོས་གྲུབ་ལ། དང་པོ་ཚེ་བསྒྲུབ་པ་ལ་གསུམ ༑ ལུས་གནད། དམིགས་གནད། རླུང་གནད་གསུམ་མོ། དང་པོ་ནི། འཕྲུལ་འཁོར་སྐྱིལ་ཀྲུང་དུ་གནས་ལ། ལག་པ་མཉམ་གཞག་ལྟེ་བར་བཙིར། སྐེད་པ་དྲང་པོར་བསྲང༌། མགྲིན་པ་ཅུང་ཟད་དགུ་བར་བྱས་ཏེ། ལྕེ་ཕུགས་སུ་སླེབ་ཚད་དུ་བཟློག་སྟེ། ལྕེའུ་ཆུང་ལ་རེག་པར་བྱ། དམིགས་པ་ཡུལ་གྱི་གནད་ལ་རང་ལུས་ཡི་དམ་དུ་གསལ་བའི་སྤྱི་གཙུག་ཏུ་ཧཾ་མགོ་ཐུར་ལ་ལྟ་བར་བསམ། སྨིན་མཚམས་སུ་ཧཾ་ཀྱོག་པོ་མགོ་ནང་དུ་ལྟ་བར་བསམ། ལྕེ་ཆུང་གི་རྩེ་མོ་ལ་སུཾ། སྙིང་གར་ཧཱུྃ། རྩ་བྷ་སནྡྷའི་ནང་དུ་བསམ། ལྟེ་བའི་དབུས་སུ་ཨཾ་ཁ་དོག་དམར་པོ་བསམ། ཡིག་འབྲུ་གཞན་ཐམས་ཅད་དཀར་པོར་བསམ། དེ་ནས་རླུང་གི་གནད་འོག་རླུང་ཅུང་ཟད་བསྐྱོད་པས། ལྟེ་བའི་ཨཾ་ལས་རླུང་མེའི་དྲོད་ཅན་བྱུང་བས། སྙིང་གའི་ཧཱུྃ་དྲོས་ཏེ་དེའི་ནུས་པས་ལྕེ་ཆུང་གི་སུཾ་དྲོས་ཏེ།

དེའི་ནུས་པས་སྤྱི་གཙུག་དང༌། སྨིན་མཚམས་ཀྱི་ཧཾ་དྲོས་ཏེ་བདེ་བ་ཆེན་པོའི་ངོ་བོར་ལྟེམ་ཞུ་བས་ཡང་སྟེང་རླུང་ཅུང་ཟད་བཅུག་པས་ཧཾ་གཉིས་ཀྱི་ནུས་པ་ཆེར་གཡོས་པའི་སྣ་རྩེ་ལྕེ་ཆུང་ལ་ཡོད་པས། ལྕེ་ཆུང་གི་སུཾ་ལས་འཆི་མེད་ཀྱི་བདུད་རྩི་ཀུནྡ་ལྟ་བུ། བྱང་སེམས་མེར་མེར་བབས་ཏེ ༑ སྙིང་གའི་ཧཱུྃ་ལ་བབ་པས། ཧཱུྃ་ནུས་པ་ཆེར་རྒྱས་ཏེ། སྙིང་གའི་རྣམ་ཤེས་ཚོགས་བརྒྱད་ཀྱི་རྩ་བརྒྱད་ན་ཕར་གློ་བ་བུས་པ་བཞིན་སོང་སྟེ། དེའང་དང་པོ་སྒོ་རྣམས་སུ་སྐྱ་ཆིལ་གྱིས་བྱོན་པར་བསམ་ཞིང༌། མཐར་ལུས་ཐམས་ཅད་གང་བར་བསམ ༑ དེ་ལྟར་ལྟེ་བའི་ཨཾ་ལས་རླུང་མེའི་དྲོད་ཅན་གྱིས་བསྐུལ་བས་གང་གི་ཡི་གེ་རྣམས་གཅིག་གི་ནུས་པས་གཅིག་བསྐུལ་ནས་ལྕེ་ཆུང་གི་སུཾ་ལས་བདུད་རྩིའི་རྒྱུན ༑ རྒྱུན་མི་ཆད་དུ་བབ་པར་བསམས་ལ། ལྕེ་ཕུགས་སུ་བཟློག་སྟེ་དལ་བུས་འཇིབས་པས། ལྕེ་ཆུང་གི་ལྕེ་ཁུང་དུ་ཧྲིལ་འོང་སྟེ་དེ་ལ་དལ་བུས་འཇིབ་ཅིང་མིད་པས་ཅི་མིད་མིད་འོང་སྟེ། སྟེང་འོག་གི་རླུང་འཇམ་པོས་ཁ་སྦྱར་ལ། ཡུན་རིང་དུ་བསྒོམ་མོ། དེ་ལ་གོམས་པས་བདེ་དྲོད་མི་རྟོག་པ་ཕུན་སུམ་ཚོགས་པ་སྐྱེ་ཞིང་མྱུར་དུ་བདེན་པ་མཐོང་བར་འགྱུར་ཏེ་དཔལ་ལྡན་ཏོག་ཙེ་ཞབས་རླུང་སྦྱོར་འདི་ལ་བརྟེན་ནས་གྲུབ་པ་བརྙེས་པ་ཡིན་གསུངས། ཐུན་མོང་གི་ཡོན་ཏན་ལུས་བཀྲག་མདངས་རྒྱས་པ་དང༌། དབང་པོ་གསལ་བ་དང༌། གཞོན་ཤ་ཆེ་བ་དང༌། མྱུར་དུ་འཆི་བ་མེད་པ་ཚེའི་རིག་པ་འཛིན་པ་བརྙེས་པར་འགྱུར་རོ། །ཆོས་རྗེ་ཉིད་སྐུ་བཀྲག་མདངས་རྒྱས་ཤིང་ཤིན་ཏུ་གཞོན་ཤ་ཆགས་པ་ཡང་རླུང་སྦྱོར་འདིས་ཡིན་གསུངས ༑ དང་པོ་འཆི་མེད་བསྒྲུབ་པའོ།། །།གཉིས་པ་རྡོ་རྗེ་ཆུ་འཐུང་གི་གདམས་པ་ལ་གསུམ་སྦྱང་བ་དང༌། སད་པ། ལས་ལ་སྦྱར་བའོ། །དང་པོ་ནི། མཉེ་དང་དཀྲུགས་དང་བུད་པ་དང༌། །ཞེས་པ་སྟེ། དབེན་པའི་གནས་སུ་ལུས་ཟུངས་རྒྱས་པར་བྱས་ལ། ལྷའི་ང་རྒྱལ་དང་ལྡན་པས་སྤྱིར་ལུས་ཐམས་ཅད་ལ་ལོ་མར་བྱུགས་ལ་བསྐུ་མཉེ་བྱ།

ཁྱད་པར་དུ་བོལླ་ལ་ལོ་མར་བྱུགས་ལ་ཡུན་རིང་དུ་མཉེ་ཞིང་ཉི་མ་ལ་འདུག དེ་ལྟར་ཉི་མ་འགའ་བྱས་པའི་རྗེས་ལ་དྲི་ཆུ་དོར་བའི་རྗེས་རེས་ལྕམ་པའི་རྐང་པ་ལེགས་པར་བཤུས་པ་རྩེ་ཟླུམ་དུ་བྱས་ཏེ། དེ་རྡོ་རྗེའི་བུ་ག་ན་ཡར་རིམ་གྱིས་བཅུག་སྟེ་རིམ་གྱིས་བསླབ་བོ།། དེ་དུས་སུ་ཆུ་སྡོམ་སྲིད་པས་རྒྱ་ཚྭ་དང༌། ཆུ་བསྐོལ་བག་རེ་བཏང༌། ཡོས་ཚན་དེས་བཤང་གཅིའི་བར་དུ་དུགས་བྱའོ། །དེས་ལྕམ་པ་དེ་བོལླའི་རྩ་བར་ལྷན་བཏང་བ་གོམས་པ་དང༌། ཐོག་མར་རྡོ་རྗེའི་བུ་གར་སོར་གཅིག་བཅུག་ལ་སྟེང་རླུང་དྲག་དུ་མནན་ཏེ་མདུན་རླུང་སོར་འཐེན། རྒྱབ་རླུང་ཐུར་ལ་ཆུ་འཚིར་བ་བཞིན་ཕུལ་བས་དེ་ཕྱིར་འཐོན་པ་དང་རིམ་གྱིས་སོར་གཉིས་གསུམ་མཇུག་ཏུ་རྡོ་རྗེའི་རྩ་བར་ལྷན་སླེབ་པར་ཕྱིར་འཐོན་པ་དང་སྟེང་རླུང་འོག་རླུང་དུ་སྤོ་བ་འབྱོངས་པ་ཡིན་ནོ། །དེ་ནས་ཡང་རྡོ་རྗེའི་རྩ་བར་སོར་གཅིག་སོར་གཉིས་ལ་སོགས་པ་མ་སླེབ་ཙམ་དུ་བཙུད་དེ། སྟེང་རླུང་དྲག་ཏུ་དྲངས་ལ་འོག་རླུང་དབང་དུ་བསྡུས་ཏེ་མདུན་རླུང་སོར་འཐེན་རྒྱབ་རླུང་གྱེན་ལ་དྲག་ཏུ་འཐེན་ལ་ཨ་ལང་དྲག་ཏུ་བསྡམས་ཏེ། རུས་སྦལ་བསྐུམ་པའི་འཕྲུལ་འཁོར་གྱིས་དྲངས་པས་ཅུང་ཟད་ནུད་ཙམ་ནུད་ཙམ་འདྲངས་ཏེ ༑ རྡོ་རྗེའི་བུ་ག་ནས་རྩ་བར་ལྷན་གྱིས་འདྲངས་ནས་འོག་རླུང་སྟེང་དུ་དྲོངས་པ་འབྱོངས་པ་ཡིན་ནོ། །དེ་ལྟར་རེས་ཕྱིར་ཕུལ། རེས་ནང་དུ་དྲང་བ་མང་དུ་བྱས་ཏེ་དེ་ནི་སྦྱང་བའོ། །རླུང་སྦྱོར་གྱི་གནད་ཕྱག་ལེན་ཞལ་ལས་དྲིས། བར་བར་ཐམས་ཅད་དུ་མཉེ་བ་རེ་གལ་ཆེའོ། །གཉིས་པ་སད་པ་ནི་ངང་པ་ལ་སོགས་པ་སྒོ་ངའི་ནང་དུ་ཆུ་དང་འོ་མ་བསྲེས་པ་རང་དྲོད་ཙམ་འདྲེན་པའི་སྦྱོར་བས་དྲང༌། དེའང་དང་པོ་ཐིག་ལེ་རེ་རེ་གཉིས་གཉིས་གསུམ་གསུམ། དེ་ནས་སྒོ་ང་རེ་ཙམ། མཇུག་མང་དུ་དྲང༌། དེ་ནས་འོ་མ་དང་ཁྲག་བསྲེས་པ། ཁྲག་རྐྱང་པ་གོང་བཞིན་དུ་དྲང༌། དེའང་ལུས་ལ་མི་བཞག་པར་ཕྱིར་གདོན་ནོ། །དེ་ནས་གོང་བཞིན་དྲངས་ཏེ།

ལེགས་པར་དྲངས་པ་དང༌། ཕྱི་འཕྲུལ་ནང་འཕྲུལ་གྱེན་འདེད་ཀྱི་འཕྲུལ་འཁོར་བྱ་སྟེ ༑ མདུན་རླུང་ཕྱིར་ཕུལ་ཏེ། རྒྱབ་རླུང་ནང་དུ་ཕུལ་བས་ཁ་སྣ་ནས་དྲངས་པ་དང་ ༑ རྒྱངས་ཀྱིས་ཐོན་པ་དང༌། སད་པའི་གདེངས་ཐོབ་པ་ཡིན་ནོ། །ཡར་མར་གོང་ནས་འདོན་དང་ནང་དུ་མ་ལུས་པར་བྱ་སྟེ། སེང་གེ་རྣམ་རོལ་འགའ་ བྱའོ ༑༑ ༑༑ གསུམ་པ་ལས་ལ་སྦྱར་བ་ནི། ཕྱག་རྒྱ་མཚན་ལྡན་ཟླ་མཚན་འཛག་པའི་ཁྲག་གི་དུས་ལ་སྦྱོར་བ་སྟེ། ཀུནྡ་བྷ་གར་ཕབ་ལ་དཀར་དམར་འདྲེས་པ་དེ་དྲངས་ཏེ ༑ དེ་ཡང་འཕྲུལ་འཁོར་རུས་སྦལ་ཡན་ལག་བསྐུམ་པ། དམིགས་པ་ཧཱུྃ་ཕཊ་ཀྱི་མདའ་གཞུ། ཐབས་ཤེས་རབ་ཧཱུྃ་ཕཊ་ཀྱི་ཞི་དྲག་རླུང་སྟེང་གིས་འོག་འདྲེན། མདུན་རླུང་ཐུར་དུ་འཐེན། རྒྱབ་རླུང་གྱེན་ལ་འདྲེན་པ་དེ་ལག་ལེན་ཞལ་ལས་ཤེས་སོ། །དེ་ནས་དགྲམ་པ་ལ་སོགས་པ་བྱ་སྟེ། ཚེ་རིང་བ་དང༌། འཆི་བ་སླུ་བའི་མཆོག་ཏུ་འགྱུར་བ་དང༌། ལུས་ལང་ཚོ་རྒྱས་པ་དང༌། མངོན་པར་ཤེས་པ་ལ་སོགས་ཡོན་ཏན་དུ་མ་འབྱུང་སྟེ་བཅུད་ལེན་ཡང་དག་པའི་གདམས་ངག་གོ ། ཀུན་ལ་ཡོད་ན་ངོ་མཚར་ཆུང༌། གསུམ་པ་ཐིག་ལེ་འཛག་མེད་ཀྱི་མན་ངག་ནི། ལུས་གསང་བ་གནད་ཀྱི་འཕྲུལ་འཁོར་ཆོས་གསུམ་ལྡན་དུ་བྱ་སྟེ། གླིང་བཞི་གཅིག་ཏུ་བསྡུས་པའི་ལག་པས་མཆོག་གི་རྩ་བཙིར། རོ་འཛིན་རང་གི་གནས་སུ་བསྐྱལ ༑ དབང་པོའི་མཆོག་སྟེང་དུ་བགྲད་དེ། དེ་ལུས་དྲང་པོར་འདུག་ལ་སྤྱི་གཙུག་ཏུ་ཧཾ་གི་འོག་ཏུ་ཨོཾ་དཀར་པོ་འོད་དང་བཅས་པ་ཅིག་བསམ། ལྟེ་འོག་སོར་བཞི་གཉེར་པོ་ཆེའི་མཚམས་ན་དབུ་མའི་རྩ་སྣ་ཟད་ནས་ཁ་ཁ་མུ་ཁ་དང༌། དུས་ཀྱི་མེ་གཉིས་གྱེས་པའི་མཚམས་ན་ཡོད། དེ་ལ་སྨན་དཔྱད་ན་བསམ་སེའུའི་གསང་ཟེར ༑ དེ་དབུ་མའི་རྩ་སྣར་ཨ་དཀར་པོ་འོད་དང་བཅས་པ་ཅིག་བསམ། རྡོ་རྗེ་ནོར་བུའི་གོང་ན་ཁ་ཁ་མུ་ཁའི་རྩ་ན་ཡོད། དེའི་སྦུབས་ཀྱི་ནང་དུ་ཧཱུྃ་དཀར་པོ་འོད་དང་བཅས་པ་ཅིག་བསམ་སྟེ། དེ་ནས་འོག་རླུང་འཐེན་ཏེ་རླུང་འཇམ་པོ་དགང་བ་དང་དབྱུང་བ་མེད་པ་མནན་ལ་ཡི་གེ་གསུམ་ལ་དམིགས་པ་ཡུན་རིང་དུ་གཏད།

དེ་ནས་སྦུབས་ཀྱི་ཧཱུྃ་གྱེན་ལ་སོང་བས་རྩ་སྣའི་ཨ་དེ་ཧཱུྃ་གི་ནང་དུ་པུར་བཅུག་སྟེ། ཧྲིལ་ཕུལ་བར་བསམ། དེ་ལ་རླུང་ཁུག་པ་སུམ་ཅུ་རྩ་དྲུག་གི་ཡུན་ཚོད་ཅིག་ཤེས་པ་དྲག་ཏུ་གཏད་དེ་གྱེན་ལ་སོང་བས་སྤྱི་བོའི་ཧཾ་དེ་གཉིས་ཀྱི་ནང་དུ་བཅུག་སྟེ་ཧྲིལ་ཕུལ་བར་བསམ། དེ་ལ་རླུང་ཁུག་པ་བདུན་ཅུ་རྩ་གཉིས་ཀྱི་ཡུན་ཤེས་པ་གཏད། དེ་གསུམ་ཀྱི་ནང་དུ་ཧཾ་བཅུག་སྟེ་ཧྲིལ་ཕུལ་བར་བསམ། དེ་ལ་རླུང་ཁུག་པ་བརྒྱ་རྩ་བརྒྱད་ཀྱི་ཡུན་རིག་པ་གཏད། དཻ་ལྟ་བུ་ཐུན་བཞིར་བསྒོམས་པས་དུས་མ་ཡིན་པར་ཐིག་ལེ་གཡོ་བར་མི་འགྱུར་རོ། །བདེ་ཉམས་ཆུང་ན་ཡི་གེ་རྣམས་མ་བསྡུས་པར་རང་སར་ཕྲལ་ཏེ། གནས་པ་ཁོ་ན་ལ་རིག་པ་གཏད་པའམ། ཡང་ན་ཧཱུྃ་ཨ་ལ་བསྡུ་བ་ཙམ། དེ་ཨོཾ་ལ་བསྡུ་བ་ཙམ་ལ་གཏད། བདེ་བ་ཆེར་གཡོ་ན། དེ་གསུམ་གྱི་ཧཾ་བཏུམས་པ་གོང་བཞིན་ཏེ། ཉམས་དང་སྦྱར་བར་བྱའོ།། །།བཞི་པ་སྲིད་པ་ལྟེ་བསྒྱུར་མན་ངག་ནི། བུད་མེད་ཀྱི་དུས་ཟླ་མཚན་ཆད་ནས་ཞག་གསུམ་ནས་སྐྱེས་པའི་དུས་ཉིན་པར་རླུང་རྩོལ་བ་ནས་རྒྱུ་བའི་དུས་སུ་ཡུམ་གྱི་སྦོ་གཡས་ས་ལ་ཕབ། ཡབ་ཀྱི་གཡོན་ས་ལ་ཕབ་ལ། སྙོམས་འཇུག་གི་དུས་སུ་བུད་མེད་ལ་སྐྱེས་པར་འདུ་ཤེས་བསྒོམ་ཞིང༌། བུད་མེད་ཀྱི་འདུ་ཤེས་མེད་པར་བྱ། ཡུམ་གྱིས་ཡབ་ལ་ཆགས་པ་དྲག་པོ་བྱ། བྱང་སེམས་རྒྱུ་བའི་དུས་སུ་ཡབ་ཀྱི་སྲོག་དམ་དུ་བཀག་ལ་རླུང་རྩོལ་བ་ནས་དྲག་ཏུ་འབུད། སྔས་སུ་མར་རྙིང་གི་གསུར་འཇམ་པོ་བཏང༌། དྲི་ཟ་ཉེ་བར་འཁོར་བའི་རྟེན་འབྲེལ་ཡིན། ཡུམ་བླ་འོག་མི་བརྗེ་བར་རྒྱུན་དུ་གཡས་འོག་ཏུ་གཞུག དེ་ལྟར་ནུབ་བདུན་བར་མ་ཆད་པར་སྙོམས་འཇུག་རེ་བྱ། ཡབ་ཀྱིས་ཉིན་པར་ཐུབ་ཚད་ཀྱིས་རྩོལ་བ་ནས་རླུང་རྒྱུ་རུ་གཞུག་གོ །ཡུམ་གྱིས་བཏུབ་ཚད་ཀྱིས་གཡས་འོག་ཏུ་གཞུག ཡབ་ཀྱི་རླུང་ནུབ་གཅིག་རྩོལ་བ་ནས་རྒྱུས་ཀྱང༌། ནུབ་གཅིག་སྲོག་ནས་རྒྱུས་ན་མཚེ་མ་འོང་སྲིད། ཞག་ཟུང་ལ་བུ་མོ། ཉག་ལ་བུ་འོང༌། ཡར་ངོའི་ཞག་གཅིག་ཉེ་རྒྱུ།

མར་ངོའི་ཞག་གཅིག་རིང་རྒྱུ། དེ་ནས་ཟླ་བ་ཕྱེད་སྙོམས་འཇུག་མི་བྱའོ། །ཡུམ་གྱི་ཞག་བདུན་བས་མི་ཉུང་བ་ཅིག་གཡས་འོག་ཏུ་གཞུག་གོ །བླ་མ་མར་པས་ཕོ་རྩ་ཀློད་ནས་མོ་རྩ་བསྡམས་པ་མོས་རྩ་རྒྱུད་འགེགས་པའི་ལུས་གནད་ཅེས་པ་ཡང་འདི་ཉིད་ཡིན་གསུངས ༑ འདི་ལས་ཟབ་པའི་ལྟེ་བསྒྱུར་གཅིག་ཀྱང་མེད་གསུངས། སྔར་བུ་ཚ་མེད་པ་ལ་འོང༌། སློབ་དཔོན་བསོད་ནམས་ལ་སོགས་པས་སྔར་མང་དུ་ཆོ་ཕྱེ་བ་ཡིན་གསུངས། ཨི་ཐི།། །།ལྔ་པ་རླུང་གི་བཅུད་ལེན་བསྟན་པ་ནི། ཁྲོ་བོའི་གཟུགས་ཀྱི་རླུང་བསྒོམ་པ་ནི ༑ ལག་པ་སོར་མོ་བྲང་གི་ཐད་ཀར་བཅེར་ཏེ་ཁ་སྒོར་བསྟོད་ལ། རྐང་པས་སྐྱིལ་ཀྲུང་བཅས། ལུས་ལྷུ་གཟུགས་ཧྲང་ངེ་བ་ཁྲོ་བོ་བཞིན་བྱས། མིག་གྱེན་ལ་བགྲད་དེ ༑ བྱད་ཀྱང་ཁྲོ་བྱད་དུ་བྱས་ཏེ། མགོ་མས་ཡར་བསྟོད་ཅིང་རླུང་དྲག་ཏུ་རྔུབས་ལ་ཐུབ་ཚད་བཟུང༌། མི་ཐུབ་ཙ་ན་སྣ་ནས་དལ་བུས་བཏང༌། དེ་ལྟར་ལན་བདུན་ལ་ཐུན་རེ་བྱས་པ་ཞག་རེ་ལ་ཉི་ཤུ་རྩ་གཅིག་རེ་བྱའོ། །རྒས་མེད་གཉེར་མ་ཅན་དང་སྐྲ་དཀར་གཉེར་མ་འཇོམས། །ཚེ་ནི་ཉི་ཟླ་མཉམ་ཞིང་བར་ཆད་བགེགས་མི་ཚུགས ༑ ༑ འཇིགས་བྱེད་ཁྲོས་པའི་གཟུགས་དང་ཅུང་ཟད་མཉམ་པ་ཡིན།། །།དྲུག་པ་འཆི་བ་བསླུ་བ་ནི། འཕྲུལ་འཁོར་ཙོག་པུར་འདུག་སྟེ། གྲེ་མོ་གཉིས་པུས་མོའི་སྟེང་དུ་བཞག ལག་པའི་སོར་མོ་ལྷག་པར་བསྣོལ་ཏེ་མཐེ་བོང་གཉིས་ཀྱིས་ལོངས་སྤྱོད་ཀྱི་རླབས་མནན་ཏེ། ཙེན་བཏེག་པ་དང༌། རླུང་སྲོག་རྩོལ་གཉིས་ནས་དྲག་ཏུ་ཤད་ཤད་བུད་པ་བརྒྱ་རྩ་བརྒྱད་བྱ་སྟེ། ཉི་ཟླ་བསྐྱོད་ནས་ལྷག་མ་སྤང་བའོ། །དེ་ནས་ནམ་ཐོ་རངས་ཀྱི་དུས་སུ་ནམ་མཁའ་མཐོང་བར་འདུག་སྟེ། ལུས་ཕྱི་ཡིད་དམ་ནང་སྟོང་པར་བསྒོམས་ཏེ། བླ་མ་རིགས་ཀྱི་བདག་པོས་དབུར་བརྒྱན ༑ དེ་ནས་རླུང་ཁ་ནས་སྒྲ་མེད་འཇམ་ལ་རིང་བ་རྔུབས་ཏེ་ཁམས་གསུམ་གྱི་ནམ་མཁའ་ཁ་རུ་སིབ་སིབ་སོང་བས་ལུས་སེམས་ཐམས་ཅད་སྐྱེ་འཆི་མེད་པར་ནམ་མཁའི་རང་བཞིན་དུ་སོང་བར་བསམས་ལ། མཐེ་བོང་གིས་ལོངས་སྤྱོད་ཀྱི་རླབས་བསྡམས་རླུང་ཁ་སྦྱར་ཐུབ་ཚད་ཅིག་བསྒོམས་ཏེ།

མི་ཐུབ་ཙ་ན་རང་གི་གནས་སུ་ཉལ་ཞི་རུ་གཞུག སྟོང་སྒྲེགས་བྱུང་ན་འཆི་བ་བསླུས་པའོ། །དེ་ནི་སྟོང་པ་རྔུབས་པས་འགྲོ་བ་འཚོ་བའོ།། །།བདུན་པ་དབང་སྡུད་ནི། འཕྲུལ་འཁོར་གྱི་སྐྱིལ་ཀྲུང་དུ་གནས་ཏེ་ལག་པ་གཉིས་དཀུར་བཞག མགོ་བོ་གཡོན་དུ་ཅུང་ཟད་འདུད་པར་བྱ་སྟེ། དེ་ནས་དང་པོ་བདེ་བ་བསྐྱེད་པ་དང༌། གཉིས་པ་དབང་དུ་བསྡུ་བ་གཉིས་ལས། དང་པོ་ནི་རང་གི་ལྟེ་བར་པདྨ་དཀར་པོ་འདབ་མ་བརྒྱད་པ་ཅིག་བསམ། དེའི་ལྟེ་བར་ཁམས་བྱང་ཆུབ་ཀྱི་སེམས་ཀྱི་རང་བཞིན་ཧྲཱིཿདཀར་པོ་ཅིག་བསམ། འདབ་མ་བརྒྱད་ལ་ཐིག་ལེ་དཀར་པོ་རེ་བསམ། དེའི་དབུས་ཀྱི་ཧྲཱིཿལ་སེམས་གཏད་དེ། རླུང་བཟུང་བས་འདབ་མའི་ཐིག་ལེ་ཐམས་ཅད་ཕྲི་ལི་ལི་གཡོ་བར་བསམས་ལ། རླུང་སེམས་དྲག་ཏུ་བསྒྲིམ་པས་བདེ་བ་མི་སྐྱེ་མི་སྲིད་དོ། །གཉིས་པ་དབང་དུ་བསྡུ་བ་ནི། བདེ་བ་དེའི་ངང་ནས་ལྟེ་བའི་པདྨ་འདབ་བརྒྱད་དེ་གང་དབང་དུ་བྱ་བར་འདོད་པ་དེར་བསམས་ལ། དེའི་འདབ་མ་བརྒྱད་ལྟེ་བ་དང་དགུ་ལ་ཧྲཱིཿདམར་པོ་དགུ་བསམ། དེ་ནས་རྗེས་སུ་ཆགས་པའི་སེམས་ཀྱིས་ལྟེ་བའི་ཧྲཱིཿལས་འོད་ཟེར་དམར་པོ་ཅིག་བྱུང་སྟེ། རང་གི་སྣ་བུག་གཡས་ནས་སོང་ནས་གང་དབང་དུ་བྱ་བ་དེ་ལ་ཕོག་པས་དེའི་ལུས་དམར་ཀམ་སོང་སྟེ། བདག་ལ་མངོན་པར་ཕྱོགས་པར་བསམས་ལ་རླུང་དྲག་ཏུ་རྔུབས་པས་རང་དབང་མེད་པར་འོད་ཀྱི་སྣ་ལ་དྲངས་ཏེ་པདྨ་དེ་ལ་བསྟིམ། དེ་ནས་ཧྲཱིཿདགུ་པོ་དེ་ལ་བུང་བ་ལྟ་བུས་གཟི་རི་རི་གཞིབས་པས་པདྨ་དེ་ནག་ཆིམ་སོང་བར་བསམ། ཧྲཱིཿདགུ་པོ་དེ་དབུ་མ་ལ་ཐིམ་སྟེ་དེ་ལྟེ་བར་ཐིམ་པར་བསམ། མི་ཆེན་དབང་དུ་བསྡུ་ན་ལྕགས་ཀྱུ། ཕལ་པ་དབང་དུ་བསྡུ་ན་ཞགས་པ། བུད་མེད་དབང་དུ་བསྡུ་ན་པདྨའི་ཕྲེང་བ། རྡོ་རྗེ་མཛུབ་གང་བ་ཟངས་ལས་བྱ། གོ་རིམ་བཞིན་དུ་ཛཿཧོཿཧཱུྃ། ཨོཾ་པཾ་ཧྲཱིཿཨཱ་ཀརྵ་ཨཾ་གུ་ཤ་ཛཿཞེས་ཁྲི་བརྗོད། གོང་བཞིན་དུ་དགུག་གཞུག་མང་དུ་བྱ་སྟེ། དར་དམར་པོས་དྲིལ། ཟ་འོག་གི་ཐི་གུས་བཅིངས་ཏེ་ལྟེ་བའི་ཐད་དུ་བཅང༌།

ཅུང་ཟད་ཐོགས་ན་མ་ཚོར་བར་ལུས་ལ་རེག་པས་སོ། །གི་ཝང་ཙནྡན་དམར་པོ་འབྲི་མོག་སིན་དྷུ་ར་པདྨ་རཀྟ་དྲི་ཆུ་ལ་སྦྱར་བའི་ཐིག་ལེ་དཔྲལ་བར་བྱའོ། །དེའི་དུས་སུ་བདག་ཉིད་འདོད་འདུན་དུང་པ་བྱུང་ན་དབང་དུ་འདུས་པའི་རྟགས་ཡིན་པས་རྣམ་རྟོག་དེ་དབང་དུ་བསྡུ། དེ་ནས་ཡུལ་ཐོ་ལོགས་སུ་འཁོར་དུ་འོང༌། དེ་ལ་ཟས་དང་ནོར་གྱིས་འབྲེལ་བྱ། གཏམ་དང་ཅམ་ཅམ་མི་བྱ ༑ དེ་ནས་མྱུར་དུ་སྲོག་ཟིན་པར་འགྱུར་རོ། །གནད་རྣམས་ཞལ་ལས་ཤེས་པར་བྱ ༑ འདིས་གང་ཡང་དབང་དུ་མི་འདུ་མི་སྲིད། མང་དུ་ཆོ་ཕྱེ་བ་ཡིན་གསུང་ ངོ་ ༑༑ ༑༑ བརྒྱད་པ་ནད་འགྲོལ་གདོན་འགྲོལ་གྱི་གདམས་པ་ནི། འཕྲུལ་འཁོར་སྐྱིལ་ཀྲུང་བཅའ་ལག་པ་ནུ་མའི་ཐད་དུ་སྦྱར། ལག་མགོ་སྦར་བ་བསྐུམ་མེ་བ་སྦར་འཛིངས་བྱེད་པ་ལྟ་བུར་བྱ། ལྟོ་བ་སྒལ་པ་ལ་སྦྱར་ཏེ། མིག་གྱེན་ལ་བགྲད་དེ། སྟེང་རླུང་དྲག་ཏུ་བཟུང་ལ་བཞིན་ཁྲོ་བྱད་ཀེང་རུས་འདྲ་བ་བྱས་རླུང་ཐུབ་ཚད་དུ་དགག དེ་ལྟར་ལན་མང་དུ་བྱས་ཏེ་དེས་སྐྲན་དང་དམུ་ཆུ་ལ་སོགས་པའི་ནད་གཅོང་ཐམས་ཅད་ལས་གྲོལ་བར་བྱེད་དོ། །གདོན་འཇིགས་མོ་མི་ལྟ་ཞིང་ཐམས་ཅད་ལས་གྲོལ་བར་བྱེད་དོ། །དུས་མཚན་ཁྲོས་པའི་གཟུགས་ཏེ་ཅུང་ཟད་གཉན་པ་ཡིན།། །།དགུ་པ་ནོར་བསྒྲུབ་པ་ནི། ལོའི་དུས་དབྱར་དགུན་ཉི་མ་ལོག་པའི་དུས། ཞག་གི་དུས་སྔ་དྲོ་དང་པོ་རླུང་གི་དུས་སྲོག་ནས་རྒྱུ་བའི་དུས་སུ་འཕྲུལ་འཁོར་ནོར་རྒྱུན་མཛེས་མའི་གཟུགས་ཏེ། རྐང་པ་གཡོན་བརྐྱང་གཡས་པ་བསྐུམ་པའི་རྟིང་པས་བཤང་གཅིའི་བར་བསྡམས། མགྲིན་པ་དྲངས་ལ་དགུ་བར་བྱ། ལག་པ་རིན་པོ་ཆེ་འོད་འབར་བའི་ཕྱག་རྒྱ་ལྟེ་བར་བཅའ། རང་ཉིད་ལྷ་མོ་ནོར་རྒྱུན་མ་སྐུ་མདོག་སེར་མོ་ཞབས་གཡོན་བརྐྱང་གཡས་བསྐུམ་པ་ཕྱག་ན་རིན་པོ་ཆེ་འོད་འབར་བ་ལྟེ་བར་འཛིན་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་ཅིག་བསམ ༑ དེའི་ལྟེ་བར་རིན་པོ་ཆེ་འོད་འབར་བ་རྃ་སེར་པོས་མཚན་པ་ཅིག་བསམ། དེ་ནས་རླུང་སྲོག་ནས་ཕྱིར་རྒྱུ་བའི་དུས་སུ་རྃ་དེ་ལས་འོད་སེར་པོ་ཅིག་འཕྲོས།

དེས་འཇིག་རྟེན་གྱི་ཁམས་ཐམས་ཅད་ཀྱི་ལོངས་སྤྱོད་ཀྱི་དངོས་གྲུབ། སྒོས་རང་གང་འདོད་པ་དེ་རང་དབང་མེད་པར་དབང་དུ་བསྡུས་ཏེ། རླུང་ནང་དུ་འཇུག་པ་ན་འོད་ཀྱིས་དེ་ཐམས་ཅད་དྲངས་ཏེ་ལྟེ་བའི་རིན་པོ་ཆེ་ལ་ཐིམ། དེ་ལྟར་རླུང་འབྱུང་འཇུག་དང་འོད་ཟེར་སྤྲོ་བསྡུ་རླུང་ཁུག་པ་ཉིས་བརྒྱ་ཉི་ཤུ་རྩ་ལྔ་བྱ། ས་རླུང་རྒྱུ་བ་དང་འཛོམ་ན་ལེགས། དེ་ནས་ཟླ་བ་འགྱངས་པ་ལས་རང་ལུས་གཞན་ལུས་གཉིས་ལས་གཞན་ལུས་གཞན་དུ་ཤེས་པར་བྱ། རང་ལུས་ཀྱི་གདམས་པ་ནི་ལག་པ་གཡས་གསེར་ཆེན་གནད། གཡོན་པ་རྡོ་རྗེ་རྩེ་ལྔ་པ། རིན་ཆེན་མང་གི་བརྩེ་བར་བྱ། ཟླ་བ་གནས་ནས་འཕོས་ཏེ་འོད་མགོ་གཡོ་བ་ནས་ལྟེ་བའི་རིན་པོ་ཆེ་དེ་ཇེ་ཆེ་འཇིག་རྟེན་ཁམས་གྱི་ནོར་གྱིས་བསྡུས་པ་དེ་ཇེ་རྒྱས་ལ་མཐར་ཟླ་བ་མཆོག་གི་ཟེར་བར་སླེབས། འོད་ཀྱིས་ལུས་ཐམས་ཅད་གང་བ་དང༌། ལྟེ་བའི་རིན་ཆེན་ཇེ་ཆེ་ལ་ལུས་ཐམས་ཅད་དེའི་ངོ་བོར་གྱུར། ནོར་གྱི་དངོས་གྲུབ་ནམ་མཁའི་ཁམས་དང་མཉམ་པར་བསམ། དེ་ནས་ཟླ་བ་དེ་རླུང་གི་སྦྱོར་བས་དྲང་ཞིང་དགྲམ ༑ རང་ལུས་ནོར་བུར་གྱུར་པ་དང༌། །དངོས་གྲུབ་ནམ་མཁའ་མཉམ་པ་དེ།། མི་འགྱུར་བརྟན་པར་བྱས་པར་བསམ། །དེ་ལྟར་སྦྱོར་སྐོར་དེ་རྣམས་མཚར་བ་ཅིག་རླུང་སྲོག་རྩོལ་ནས་མ་འཕོས་པ་ལ་ཚར་དགོས་སོ། །དེ་ལྟར་རྒྱས་པའི་དུས་ནས་བཟུང་ནས་རོ་ཧི་ཏའི་དུས་ན་སྲོག་ནས་རྒྱུ་བའི་དུས་ཉམས་སུ་བླང་སྟེ། ཞག་ཉི་ཤུ་རྩ་གཅིག་གིས་འགྲུབ་པར་འགྱུར་རོ། །དེའི་དུས་ན་ལོངས་སྤྱོད་ལ་འདོད་འདུན་དུང་བ་བྱུང་ན་གྲུབ་པའི་རྟགས་ཏེ། རྣམ་རྟོག་དབང་དུ་བསྡུ། དེ་ནས་དང་པོ་ཟས་དང་ནོར་ཕྲན་ཚེགས་འདུ་སྟེ། དེ་ཐམས་ཅད་བདག་ཏུ་མི་བཟུང་བར་འཕྲལ་ལ་སྦྱིན་པ་བཏང༌། དེ་ནས་རིམ་གྱིས་སྤྲིན་བཞིན་འདུ་སྟེ་ཐམས་ཅད་བདག་ཏུ་མི་བཟུང་

༑ བདག་ཏུ་བཟུང་ན་དངོས་གྲུབ་ཡལ་ནས་འགྲོའོ། །ཞག་ཉིར་ཤུ་རྩ་གཅིག་གིས་མ་གྲུབ་ན་ཕྱིད་ལོ་ཉི་མ་ལོག་པའི་དུས་ན་སྤཽོགས་ཆོག་ཞག་བདུན་བྱ། དེས་མ་གྲུབ་ནའང་ལོག་ནོན་ཞག་གསུམ་བྱ། དེས་མི་འགྲུབ་མི་སྲིད་ གསུངས ༑༑ ༑༑ བཅུ་པ་རང་གཞན་ཕྱི་མར་གར་སྐྱེ་བརྟག་པ་ལ་གསུམ། བསྙེན་པ་དང༌། སྒྲུབ་པ་དང༌། ལས་ལ་སྦྱར་བའོ། །དང་པོ་ནི། དབེན་པའི་གནས་སུ་མཚམས་དམ་དུ་བཅད་ལ། མཎྜལ་ཁྲུ་གང་པ་ཅིག་བ་བྱུང་རྣམ་པ་ལྔས་བྱུགས་ལ། དབུས་སུ་མེ་ཏོག་ཚོམ་བུ་ཆེ་བ་གཅིག་དགོད། དེའི་སྟེང་དུ་བྱང་ཆུབ་ཆེན་པོའི་སྐུ་རབ་གནས་བྱས་པ་ཅིག་བཞུགས་སུ་གཞུག སྤྱིར་པཱུ་ཛ་བཟང་དུ་བཤམ། ཁྱད་པར་དུ་མར་དཀར་གྱི་མར་མེ་རྒྱུན་མི་ཆད་དུ་དབུལ། དེ་ནས་རང་ཁྲུས་བྱས་གོས་གཙང་མ་བགོས་ཏེ། ཤ་ཆང་དང་སྒོག་བཙོང་ལ་སོགས་པ་རྨེ་བའི་ཁ་ཟས་སྤངས་ལ། དཀར་གསུམ་ལ་སོགས་པ་བསྟེན་ཏེ། ཁ་ནུབ་ཏུ་བལྟས་ལ། བྱང་ཆུབ་མཆོག་ཏུ་སེམས་བསྐྱེད་ལ་བདུན་རྣམ་པར་དག་པས་བསོད་ནམས་བསགས་ཏེ། དེ་ནས་སྟོང་པའི་ངང་ལས་རང་སྐད་ཅིག་གིས་བྱང་ཆུབ་ཆེན་པོར་བསྒོམ། མདུན་གྱི་རྟེན་དེ་ཡང་བྱང་ཆུབ་ཆེན་པོར་བསྒོམ། དེ་ལ་པཱུ་ཛ་ལྔས་མཆོད་ལ། ཨོཾ་མུ་ནེ་མུ་ནེ་མ་ཧཱ་མུ་ན་ཡེ་སྭཱ་ཧཱ། ཞེས་ཁྲི་ཕྲག་གཅིག་གིས་བསྙེན་པ་བྱས་ལ་མཚན་མོ་ཉལ་བའི་དུས་སུ། མགོ་ནུབ་ཏུ་བསྟན་ཏེ་མདུན་དུ་བྱང་ཆུབ་ཆེན་པོ་འོད་ཁོ་རེ་བཞུགས་པར་བསམས་ཏེ། དེའི་འོད་ཀྱིས་རང་གི་ལུས་ཀྱི་ནང་དང་ཤེས་རྒྱུད་སྣང་བ་ཐམས་ཅད་དཀར་ས་ལེ་ཡོད་པར་བསམས་ལ་དེའི་ངང་ནས་གཉིད་ལོག་གོ །གཉིས་པ་སྒྲུབ་པ་ནི་གཞན་གོང་དང་མཐུན་པ་ལ། མུ་ནེ་ཞེས་པ་བྱེ་བ་གཅིག་སྨྲ་བཅད་བྱས་ལ་གསོལ་བ་གདབ། དེའི་བར་ཁྲུས་སུམ་ཡར་བྱ། ཟ་གཅིག་པར་བྱ་ཞིང་གཙང་སྦྲ་ཆེར་བྱའོ། །གསུམ་པ་ལས་ལ་སྦྱར་བ་ནི། ཟླ་བའི་དུས་ས་ག་ས་རིའི་ཚེས་ཀྱི་དུས་བཅོ་ལྔ་ཉ་གང་བ་ལས་རླུང་གི་དུས་རྩོལ་བ་ནས་ནམ་མཁའི་རླུང་རྒྱུ་བའི་དུས་སུ། ནང་བྷ་གའི་ཡི་གེ་བཅུ་བཞིས་རིགས་དྲུག་གི་ས་བོན་གྱི་གནས་སུ་ཕྱི་རུ་འགྲོ་བའི་འཇུག་པའི་འཁོར་ལོ་རྩིབས་དྲུག་ལ་ས་བོན་དྲུག་དབུས་ཀྱི་རང་གི་ས་བོན་དང་བཅས་པ་ཨ་སུ་ཎི་ཏྲི་པྲེ་དུ་དྲུག་འཁོར་ལོ་གོང་མ་གཡས་སྐོར་དང་འོག་མ་གཡོན་སྐོར་དུ།

གུར་གུམ་དང་རྒྱ་སྐྱེགས་ཀྱི་ཆུས་བྲིས། འབྲས་བུ་གསུམ་དང་ཧོང་ལེན་རྟག་ཏུ་ངུའི་ཆུས་མིག་ལ་བྱུག ག་བུར་ཙནྡན་ལྡོང་རོས་ཀྱི་ལྡེ་གུས་གནས་དྲུག་ཏུ་ཐིག་ལེ་རེ་བྱས་ཏེ། ནང་གི་འཁོར་ལོ་དང་ཕྱིའི་འཁོར་ལོ་མ་འཆུགས་པ་དང༌། འཁོར་ལོ་གོང་མ་དང་འོག་མའི་ཐད་ཀར་ཀྲིགས་ཀྱིས་སོང་བ་དེ་རྣམས་མ་འཆུགས་པར་བྱ་སྟེ་ཉའི་ནུབ་མོ་པཱུ་ཛ་བཟང་དུ་བཤམ་མོ། །བཟླས་པ་ཅུང་ཟད་ཅིག་བྱས་ཏེ། བདག་གང་དུ་སྐྱེ་བ་དེ་བསྟན་དུ་གསོལ། ཞེས་གསོལ་བ་དྲག་ཏུ་གདབ་སྟེ། དེ་ནས་མདུན་གྱི་བྱང་ཆུབ་ཆེན་པོའི་འོད་ཀྱིས་འཇིག་རྟེན་དྲུག་གི་གནས་ཐམས་ཅད་གསལ་བར་འགྱུར་རོ། །ཕྱི་ནང་གི་འཁོར་ལོ་དྲུག་གི་གཙོ་བོ་འཇིག་རྟེན་དྲུག་ཏུ་བསྒོམས་ཏེ། དང་པོ་དམྱལ་བའི་འཁོར་ལོ་ནང་མ་ལ། དེ་ནས་ཕྱིའི་ལྟེ་བ་ལ། དེ་ནས་རྩིབས་དྲུག་གཡོན་སྐོར་དུ་དབུགས་ཁུག་པ་བཅུ་གཅིག་གི་ཡུན་རེ་རེ་ལ་ཤེས་པ་གཏད། དེ་ནས་ཡི་དྭགས་ཀྱི་རྩིབས་དྲུག་གཡས་སྐོར། དེ་ནས་དུད་འགྲོའི་རྩིབས་དྲུག་གཡོན་སྐོར། དེ་ནས་ལྷའི་རྩིབས་དྲུག་གཡས་སྐོར། དེ་ནས་ལྷ་མ་ཡིན་གྱི་རྩིབས་དྲུག་གཡོན་སྐོར། མིའི་རྩིབས་དྲུག་གཡས་སྐོར། དེའི་དབུས་ཀྱི་ཎི་དང་འཁོར་ལོ་གོང་མའི་དབུས་སུ་ཤེས་པ་གཏད། དེ་ཉིད་ལས་རིགས་དྲུག་གང་དུ་སྐྱེ་བའི་རྨི་ལམ་གསལ་པོར་མཐོང་བར་འགྱུར་རོ། །དེས་མ་གྲུབ་ན་ཟླ་བ་དེའི་མར་ངོ་ལ་བསྙེན་པ་བཏང་སྟེ། ཡང་གནམ་སྟོང་ལ་བརྟག་གོ ། དེས་གདོན་མི་ཟ་བར་འགྲུབ་བོ། །གནད་ཅུང་ཟད་ཞལ་ལས་ཤེས་པར་ བྱའོ ༑༑ ༑༑ ཨི་ཐི།། །། ༄༅། །ཕྲ་མོ་བརྒྱད་ཀྱི་མན་ངག་བཞུགས། ། ༄༅། །བླ་མ་དམ་པའི་ཞབས་ལ་སྤྱི་བོས་གུས་པས་ཕྱག་འཚལ་ལོ། །ཕྲ་མོ་བརྒྱད་ལས་དང་པོ་གཟའ་རིགས་བསྲུང་བ་ནི། སྤྱིར་ནི་གནམ་ལྕགས་འབབ་པ་དང༌། ལྐུགས་པ་དང༌། ཞ་བ་དང༌། འཁུམས་པ་དང༌། ཡོ་འཆུས་དང༌། གྲུམ་ཐེང་དང༌། འོན་ལོང་སྐྲ་སྨིན་བྱི་བ། སྨྱོ་འབོག ཤེས་པ་མི་གསལ་བ་ཐམས་ཅད་གཟས་བརྒྱབ་པའི་ནད་ཡིན་ཏེ། དེ་བསྲུང་བ་ནི་རྣལ་འབྱོར་གྱི་དབང་ཕྱུག་ཆེན་པོ་ཉི་མ་གཏོད་ལ་གནོན་པའི་ཕྱག་རྒྱ་དང༌།

གདྒཱ་གྱེན་ལ་བཟློག་པའི་ལྟ་སྟངས་བྱས་ཏེ ༑ དེ་ཉིད་དུ་གསལ་བར་བསྒོམས་ལ། ཕྱག་རྒྱ་དེ་ཉིད་ཀྱིས་སྤྱི་བོའི་ཐད་དུ་ཐོག་རིས་རྩེ་ལྔ་པ་བྲིས་ལ། དམིགས་ཏེ་དེའི་དབུས་སུ་ཨོཾ། ཟུར་ལྔ་ལ་གཡོན་སྐོར་དུ། ན་སོཿབྷོཿཧཱུྃ་ཕཊ་རྣམས་ཁ་དོག་སེར་པོ་ཡིག་འབྲུ་མགོ་ཕྱི་རུ་བསྟན་པ་གསལ་བར་དམིགས་ལ། ཨོཾ་ན་སོཿབྷོཿཧཱུྃ་ཕཊ་ཅེས་པ་སྟོང་ཕྲག་གཅིག་བཟླས་ལ་འཁོར་ལོ་སྤྱི་བོར་ཐིམ་པར་བསམ། དེ་ནས་སྡིགས་མཛུབ་ཀྱི་རྩེ་མོ་ལ་རིན་པོ་ཆེ་ཟུར་བརྒྱད་པ་ཅིག་བསམས་ཏེ། དེའི་ཟུར་རྣམས་ལ་ཧཱུྃ་ཧཱུྃ་ཧ་ཧི་ཧུ་ཧེ་ཧོ་ཧ། ཞེས་པ་མགོ་ནང་དུ་བསྟན་པ་ཁ་དོག་སེར་པོ་དམིགས་ལ་སྔགས་སྟོང་ཕྲག་གཅིག་བཟླས་ཏེ། སྟ་ཟུར་གཡས་པ་ལ་ཐིམ་པར་བསམ། དེ་ནས་འཁོར་ལོ་དང༌། རིན་པོ་ཆེ་དེའི་རྩེ་མོར་ཐོག་རིས་རྩེ་མོ་ལྔ་པ་བྲིས་ཏེ། ཡིག་འབྲུ་དང་བཅས་པ་དར་ལེ་བརྒན་ལ་གསེར་གྱིས་བྲིས་ཏེ་སྤྱི་བོར་བཅིང་ངོ༌། །དུས་རྒྱུན་དུ་རང་རྣལ་འབྱོར་གྱི་དབང་ཕྱུག་གི་ང་རྒྱལ་བྱའོ། །དེ་ལྟར་རེ་རེ་བྱས་ཏེ་ལོ་རེ་བསྲུང་ངོ༌། །གཉིས་པ་བགེགས་རིགས་བསྲུང་བ་ནི། གནས་ཁང་ངམ་ས་ཕྱོགས་འདྲེ་ཅན་དུ་སྡོད་པའམ། རང་ལ་གདོན་གྱི་བར་ཆད་བྱུང་གིས་དོགས་པ་ལ། རྣལ་འབྱོར་གྱི་དབང་ཕྱུག་ཆེན་པོ་ལྷ་རྟེན་འགེས་པའི་ཕྱག་རྒྱ་བཅས་ཏེ་དེ་ཉིད་དུ་གསལ་བར་དམིགས་ལ་རྒན་པོས་མིང་མེད་མནན་ཏེ། འདྲེ་རྩ་དབང་དུ་འདུས་ལ། ར་ག་ཊ་ཛ་ཊ་ར་ག་ཏ་ཕཊ། བིརྺ་པ་ཀ་ཎི་ལ་ཊ་མོ་ན་ཐི་བྷ་ཡེ་ཞེས་བརྒྱ་རྩ་གཅིག་བཟླས་ཏེ་དེ་ནས་ཕྱག་རྒྱ་དེ་མ་བཤིག་པར་འདྲེ་རྩ་གཅིག་ལ་གཅིག་བརྡེབ་པ་ནི། ཐལ་མོ་གཡོན་པ་ལ་གཡས་པས་ལན་གསུམ་མོ། །དེ་ནས་ལག་པའི་སོར་མོ་ལན་གསུམ་སྤྲུག་གོ །རྒྱུན་དུ་རྣལ་འབྱོར་གྱི་དབང་ཕྱུག་ཆེན་པོའི་ང་རྒྱལ་བྱའོ། །དེས་འདྲེ་རྩར་རྒྱུ་བའི་རླུང་མི་འཇུག་པས་བགེགས་ཀྱི་བར་ཆད་གང་གིས་ཀྱང་མི་ཚུགས་པ་དང༌། རྒྱ་གར་ན་ཕར་ལ་སྐྱེ་བོ་ཐམས་ཅད་ཀྱི་ཁྱིམ་ན་ཡང་རྣལ་འབྱོར་གྱི་དབང་ཕྱུག་ཆེན་པོའི་སྐུ་རེ་བྲིས་ནས་འདྲེ་གདོན་ཐུབ་པ་ཡིན།

རྨི་ལམ་དུ་བསེན་མོས་ཐིག་ལེ་ཁྱེར་བ་ཡང་ཐུབ་གསུང༌། གསུམ་པ་རླུང་སེམས་ཀྱི་འགྱུ་བ་བཙན་ཐབས་སུ་དགག་པ་སྐྱལ་པ་ཁ་བཅིང་པའི་གདམས་ངག་ནི། འཕྲུལ་འཁོར་སྐྱིལ་ཀྲུང་དུ་གནས་ལ། ལག་པ་མཉམ་གཞག་ལྟེ་བའི་འོག་ཏུ་དམ་དུ་བཙིར། མགྲིན་པ་ཅུང་ཟད་གཅུས་པའི་ཨོལ་པ་དཔུང་པ་གཡོན་དུ་བཞག་ལ་སྟེང་རླུང་དྲག་ཏུ་བཟུང་སྟེ། གཡས་ཀྱི་མགྲིན་པ་དཔུང་མགོ་ལ་མ་རེག་པར་དལ་བུས་གཅུས་པས་མཇུག་ཏུ་ཨོལ་བ་གཡོན་དུ་དལ་བུས་བཞག་གོ །དེ་ལྟར་མང་དུ་བྱས་པས་རླུང་སེམས་ཟིན་ཆེ། ལམ་འབྲས་ནས་སྟེང་རླུང་རྣམ་པར་འགོག་པའི་སྦྱོར་བ་ཞེས་གསུངས་པའི་ལག་ལེན་ལུགས་གཅིག་འདི་ཡིན་ནོ། །བཞི་པ་མིག་གི་རབ་རིབ་བསལ་བ་ནི། རྐང་པ་སྐྱིལ་ཀྲུང་བྱ ༑ ལག་པ་བསྣོལ་བའི་མཐེ་བོང་གིས་མིག་གི་མ་མཆུ་འཐེན་ལ། རླུང་དྲག་ཏུ་བཟུང་སྟེ་མིག་ཐད་ཀར་འབྲུ་ཚུགས་སུ་བལྟས་ལ། མིག་འབྲས་ལ་བུ་ག་ཆགས་མའི་མི་གུ་ལྟ་བུ་བརྒྱ་སྟོང་སང་ངེ་བ་ནས་རླུང་ཕྱི་རུ་སི་རི་རི་འཐོན་པར་བསམ་ཞིང་ ༑ མཇུག་ཏུ་སྣང་བ་ཐམས་ཅད་སྟོང་པར་སང་གིས་སོང་བར་བསམ་མོ། །དེ་ལྟར་མང་དུ་བྱས་པས་མིག་གི་རབ་རིབ་སེལ་ཏེ། མིག་རྣོ་བའི་མཆོག་ཏུ་འགྱུར་རོ ༑༑ ལམ་འབྲས་ནས་རྒྱུ་བའི་མིག་གི་རླུང་ལོག་བསལ་བའི་རྣམ་པ་གཅིག་གོ། ལྔ་པ་ལྕེ་དིག་པ་བསལ་བ་ནི་ནངས་པར་སྔ་མོར་ལངས་ཏེ་ལྕེའི་བུད་དང་ལྗན་ལྗིན་ལེགས་པར་བཞར་ལ་ལྕེའི་སྟེང་དུ་པི་པི་ལིང་རྩི་བཞིན་བཏགས་པ་བླུགས་ཏེ། སོར་མོས་ལེགས་པར་ཡུན་རིང་དུ་མཉེ། དེ་ནས་རླུང་བཟུང་ལ་རས་སམ་དར་གྱིས་ལྕེ་ཡུན་རིང་དུ་འཐེན། ཕྱོགས་བཞིར་གཅུ། དེ་ལྟར་མང་དུ་བྱས་པས་ལྕེ་ཤིན་ཏུ་བདེ་བར་འགྱུར་རོ། །གཞུང་ནས་བཤད་པའི་དམིགས་པ་དེའང་བསྒོམས་ན་ལེགས་གསུངས་སོ། །ལྕེ་དང་སྙིང་འབྲེལ་བས་ད་ལྟ་ཡང་ཤེས་པ་འཁྱར་ཙ་ན་ལྕེ་དོར་དུ་འགྲོ་བའོ། །འདི་ལམ་འབྲས་ནས་རབ་ཏུ་རྒྱུ་བའི་རླུང་ལོག་བསལ་བའི་ཁྱད་པར་གྱི་གདམས་པ་ཡིན་ནོ། །དྲུག་པ་སྙིང་རླུང་བསལ་བ་ནི།

རང་རྣལ་འབྱོར་གྱི་དབང་ཕྱུག་ཆེན་པོ་སོ་ཝ་ནཱ་ཐ་ན། དེང་སང་བཞུགས་པ་དེའི་འཕྲུལ་འཁོར་བྱ་སྟེ། དེའི་སྙིང་གི་དཀྱིལ་དུ་ཟླ་བའི་སྟེང་དུ་ཨ་དཀར་པོ་ཅིག་བསམ་སྟེ། སེམས་གནད་ལ་རླུང་འཇམ་པོ་བཟུང་ལ་དགའ་སེང་ངེ་དགའ་ཡ་ལེ་བསྒོམ། དེ་ལྟར་མང་དུ་བསྒོམས་པའི་རྗེས་ལ། ཨ་རིང་འདོན་ཅིང་ཉི་ཟླ་ཁ་སྦྱོར་གྱི་ལུས་སྦྱོང་མང་དུ་བྱའོ། །ཟས་བཅུད་ཅན་མང་དུ་བསྟེན་ནོ། །སྲོག་འཛིན་རེངས་པ་བཅོས་ཐབས་ཤིན་ཏུ་ཟབ་བོ། །བདུན་པ་རླུང་གཏུམ་མོའི་དྲོད་སྔར་མ་སྐྱེས་པ་བསྐྱེད་པའམ ༑ སྐྱེས་པ་བོགས་དབྱུང་བ་ནི་ལུས་ཆ་གསུམ་ཆ་རུ་སྙོམས་པའི་འཕྲུལ་འཁོར་བྱ་སྟེ། རླུང་དྲག་ཏུ་བཟུང་ལ་ཆ་གསུམ་གྱི་མཚམས་ན་རས་ཀྱི་ཤགས་མ་ཕྲ་མོས་རན་ཚད་དུ་བསྡམ་མོ། །དེས་འཕྲལ་ཉིད་དུ་དྲོད་སྐྱེ་སྟེ། ཁྱད་པར་གྱི་ཙཎྜཱ་ལཱིའི་གདམས་ངག་གོ །བརྒྱད་པ་དགེ་མི་དགེའི་ལྟས་བརྟག་པ་ནི། རྟེན་འབྲེལ་བརྩི་བ་ལ་གསུམ། རླུང་ལ་བརྟག་པ། འབྱུང་ཡིག་ལ་བརྟག་པ། སྒྲ་གཅན་ལ་བརྟག་པའོ། །དང་པོ་ནི་བྱ་བ་གང་དུ་གང་བསྒྲུབ་པའི་དུས་ན་ཁ་ཤར་དང་བྱང་དུ་བལྟས་ཏེ། རླུང་ཐབས་ཀྱི་རྒྱུ་བ་ཆུའམ་རླུང་གི་རྒྱུ་བ། རྩོལ་བར་རྒྱུ་ཞིང་འདུག་ན་བྱ་བ་གང་བསྒྲུབ་པ་དེ་རང་གཞན་གཉིས་ཀ་ལ་གཟན་ནེ་གཅིག་འགྲུབ་བོ། །ཡང་ཁ་ལྷོ་དང་ནུབ་ཏུ་བལྟས་ཏེ། རླུང་ཤེས་རབ་ཀྱི་རྒྱུ་བ་ས་རླུང་མེ་རླུང་རྒྱུ་བ། སྲོག་ནས་རྒྱུ་ཞིང་འདུག་ན། བྱ་བ་གང་བསྒྲུབ་པ་དེ་ཚེགས་མེད་པར་འགྲུབ་བོ། །ཡང་ཁ་ཤར་དང་བྱང་དུ་བལྟས་ཏེ་རླུང་ཤེས་རབ་ཀྱི་རྒྱུ་བ། ཆུའམ་རླུང་གི་རླུང་རྒྱུ་བ། སྲོག་ནས་རྒྱུ་ན་འགྲུབ་མི་འགྲུབ་འབྲིང་ཙམ་ཡིན། ཡང་ཁ་ལྷོ་དང་ནུབ་ཏུ་བལྟས་ཏེ་རླུང་ཐབས་ཀྱི་རྒྱུ་བ་ས་རླུང་མེ་རླུང་རྒྱུ་བ། རྩོལ་བ་ནས་རྒྱུ་ནའང་འབྲིང་ཡིན་དེ་རྣམས་ཕྱོགས་དང་འབྱུང་བའི་རླུང་མ་མཐུན་ན། འབྲིང་སྨད་དེ་ཕལ་ཆེར་མི་འགྲུབ ༑ ཐབས་ཤེས་རབ་ཀྱྀ་རྒྱུ་བ་སྲོག་རྩོལ་མ་མཐུན་ནའང་འབྲིང་སྨད་དེ་ཕལ་ཆེར་མི་འགྲུབ།

ཡང་ཤར་དང་བྱང་དུ་བལྟས་རླུང་ཤེས་རབ་ཀྱི་རྒྱུ་བ། ས་རླུང་མེ་རླུང་རྒྱུ་བ་རྩོལ་བ་ནས་རྒྱུ་ན་ཤིན་ཏུ་ངན་ཏེ་མི་འགྲུབ། དེ་བཞིན་དུ་ཁ་ལྷོ་དང་ནུབ་ཏུ་བལྟས་རླུང་དང་རླུང་གི་རླུང་རྒྱུ་བ། ཤེས་རབ་སྲོག་ནས་རྒྱུ་ན་ངན་ཏེ་མི་འགྲུབ་ཕྱོགས་དང་འབྱུང་ཡིག་མཐུན་པའམ། ཐབས་ཤེས་རབ་སྲོག་རྩོལ་གང་རུང་དང་མཐུན་ན་འབྲིང་སྨད་དེ། གཉིས་ཀ་མཐུན་ན་འབྲིང་ངོ༌། །གཉིས་པ་འབྱུང་ཡིག་ལ་བརྟེན་པ་ནི། ཕོ་ཤིང་གཉིས་དང་མོ་ཤིང་གཉིས་སྤྲད། དེ་གྲུ་བཞིར་བཟོས་ལ། འབྱུང་བ་བཞི་ཁ་དོག་དང་བཅས་པ་བྲི། ཕོ་ཤིང་གཉིས་ལ་ས་དང་རླུང་མོ་ཤིང་གཉིས་ལ་ཆུ་དང་མེ། རས་དཀར་པོ་ཞིག་ལ་གི་ཝང་དང་རྒྱ་སྐྱེགས་ཀྱིས་པད་མིག་བཞི་ལ་ས་བཞི་བྲི། གཡོན་སྐོར་དུ་འབྱུང་བཞིའི་མིང་ཁ་དོག་དང་བཅས་བ་བྲིའོ།། དེའི་སྟེང་དུ་སྒྲིལ་ཏེ། ས་ས། ཆུ་ཆུ། མེ་མེ། རླུང་རླུང༌། བཟང་སྟེ་ཀུན་ཏུ་དགེ་ཞིང་བྱ་བ་གང་ཡང་འབད་མེད་མྱུར་དུ་འགྲུབ་པ་ཡིན། ས་མེ། ཆུ་རླུང༌། རླུང་ས། མེ་ཆུ། འདི་ཡང་དགེ་ཞིང་བཟང་སྟེ་ཅུང་ཟད་ཕྱི་དལ་ཆེ་ཙམ་ཡིན། ཆུ་ས། རླུང་ཆུ། མེ་རླུང་ ༑ ས་རླུང༌། འབྲིང་སྟེ། རང་དང་ལོངས་སྤྱོད་འཁོར་ལ་གཟན། ཆུ་མེ། ས་ཆུ། མེ་རླུང༌། མེ་ས། ངན་ཅིང་ཀུན་ཏུ་མི་དགེ་བ། རང་གཞན་ཀུན་ལ་མི་ཤིས་སོ། ། ལན་གསུམ་བརྩིས་ཏེ་བཟང་གསུམ་བཟང༌། འབྲིང་གསུམ་འབྲིང་སྟེ། བྱ་བ་བསྒྲུབ་པས་ཆོག ངན་གསུམ་ཀུན་ཏུ་སྤང་བར་བྱ། །བཟང་ངན་བཟང་བ་བསྒྲུབ་ཏུ་བཏུབ། །བཟང་འབྲིང་བཟང་ངན་ཀུན་ཏུ་བསྒྲུབ། །འབྲིང་བཟང་འབྲིང་ངན་འབྲིང་བཟང་ངན། །བར་མར་ཤེས་ཏེ་དོར་བར་བྱ། །ངན་འབྲིང་བཟང་དང་འབྲིང་ངན་བཟང༌། །འབྲིང་དུ་ཤེས་བྱ་ངན་བཟང་འབྲིང༌། །བཟང་ངན་འབྲིང་ཀུན་དོར་བར་བྱ། །བརྩི་བ་ནམ་མཁའ་མཐོང་བའི་སར། །སྔ་དྲོའི་དུས་སུ་བརྩི་བར་བྱ། །སྒྲ་གཅན་གྱི་རྩིས་གཞན་དུ་ཤེས་པར་བྱའོ། །ལྟས་ངན་ཡང་བྱ་བ་དེ་ཅིས་ཀྱང་བསྒྲུབ་དགོས་ན། ས་རླུང་སྲོག་ཏུ་སྤོ། ཤེར་ཤིང་གི་ཕུར་པ་སོར་བཞི་པ་ཅིག་ལུས་ལ་བཅང་ངོ༌།

།ཨོཾ་ཤྲཱི་ཁེ་ད་ན་མ། ཞེས་པ་བརྒྱ་རྩ་བརྒྱད་བཟླས་སོ། ། ལམ་དུ་འཇུག་ཁར་རྐང་པ་གཡོན་པ་གདོང་ལ་དོར་རོ། །གོམ་པ་བདུན་འདས་འདས་ཕྱི་མིག་མི་བལྟའོ། །ཐུན་མོང་གི་གྲུབ་ཆེན་བཅུ་པ་དང༌། ཕྲན་ཚེགས་བརྒྱད་དང་བཅས་པ། དཔལ་ལྡན་ས་སྐྱ་པཎྜི་ཏའི་ཐུན་མོང་མ་ཡིན་པའི་གདམས་ངག་གོ །རྫོགས་སོ།། །། ༄༅། །ཕྱི་ནང་གསང་གསུམ་གྱི་མཎྜལ་འབུལ་ཆོག་བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །མཎྜལ་འབུལ་བར་འདོད་པས་མདུན་གྱི་ནམ་མཁར་བླ་མ་དང་ཡི་དམ་གྱི་ལྷ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས་ནས་བཞུགས་པ་ལ། མཎྜལ་འབུལ་བ་ལ་གསུམ་ལས། དང་པོ་ཕྱི་ཀུན་རྫོབ་རྫས་ཀྱི་མཎྜལ་ནི། དཔལ་གསང་བ་འདུས་པ་ལས། ཞིང་འདི་རིན་ཆེན་བདུན་རྣམས་ཀྱིས ༑ ༑ མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པས་དངོས་གྲུབ་ཕྱིར། །ཤེས་རབ་ཅན་གྱིས་ཉིན་རེ་དབུལ། །ཞེས་པས་སའམ་རྡོའམ་རིན་པོ་ཆེ་ལ་སོགས་པ་ཁྲུ་གང་ལས་མི་ཆུང་བ་ལ། དྲི་བཟང་གི་ཆུས་བྱུགས་པར་བྱས་ཏེ། འོག་ཐམས་ཅད་གསེར་གྱི་ས་གཞིར་བསམ། དངོས་པོ་རྣམ་པར་དག་པ་མེ་ཏོག་གཙང་མས་དབུས་སུ་རིའི་རྒྱལ་པོ་རི་རབ། ཤར་ཤེལ། ལྷོ་ཨིནྡྲ་ནཱི་ལ། ནུབ་པདྨ་རཱ་ག བྱང་གསེར་ལས་གྲུབ་པ། ལྕོག་ཆེན་པོ་བརྒྱད་ཀྱིས་ཉེ་བར་མཛེས་པར་བྱས་པ་དང༌། ཡང་ཤར་ལུས་འཕགས་པོ། ལྷོ་འཛམ་བུ་གླིང༌། ནུབ་བ་ལང་སྤྱོད། བྱང་སྒྲ་མི་སྙན། ཤར་དང་དབུས་ཀྱི་བར་དུ་ཉི་མ། དབུས་དང་ནུབ་ཀྱི་བར་དུ་ཟླ་བ ༑ སྟེང་དུ་ལྷ་དང་མིའི་ལོངས་སྤྱོད་ཕུན་སུམ་ཚོགས་པ། གཞན་ཡང་རྒྱལ་སྲིད་རིན་པོ་ཆེ་སྣ་བདུན། འདོད་འཇོའི་བ། མ་རྨོས་པའི་ལོ་ཏོག དཔག་བསམ་གྱི་ཤིང་ ༑ གསེར་དངུལ་དང༌། འབྲུ་དང༌། ཟས་གོས་ལ་སོགས་པ་དངོས་པོ་བཟང་ལ་གྱ་ནོམ་པ། བསམ་གྱིས་མི་ཁྱབ་པས་གང་བར་བསམ་ཞིང༌། ལུས་ཐལ་མོ་སྦྱར་ལ། ངག་ཏུ། ཞིང་ཁམས་རྣམ་པར་དག་པ་འདི། །དབུས་ཀྱི་རི་རྒྱལ་རི་རབ་ལ ༑ ༑ གླིང་བཞི་འདོད་ཡོན་ལྔ་ཡིས་བརྒྱན།

།ཉི་མ་ཟླ་བས་སྐོར་བ་བྱེད། །ལྷ་མིའི་ལོངས་སྤྱོད་ཕུན་སུམ་ཚོགས། །རྒྱལ་སྲིད་རིན་ཆེན་རྣམ་པ་བདུན། །འདོད་འཇོའི་བ་དང་དཔག་བསམ་ཤིང༌། །མ་རྨོས་ལོ་ཏོག་གསེར་དང་དངུལ། །འབྲུ་བཟང་ལོངས་སྤྱོད་བསམ་མི་ཁྱབ། །དངོས་པོ་བཟང་ལ་གྱ་ནོམ་པ། །བླ་མ་སངས་རྒྱས་རྣམས་ལ་འབུལ། །རྫོགས་པའི་སངས་རྒྱས་ཐོབ་པར་ཤོག །ཨོཾ་གུ་རུ་བུདྡྷ་བོ་དྷི་སཏྭ་མཎྜ་ལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ་ཞེས་བརྗོད་དེ། འདོད་པའི་དོན་གང་ཡིན་པ་གསོལ་བ་བཏབ་ལ་བསྔོ་བ་བྱ། རྟེན་གཤེགས་སུ་གསོལ་བའམ། མི་དམིགས་པར་རང་ལ་བསྡུ་བ་གང་རུང་བྱའོ། །མེ་ཏོག་དམན་པ་དབེན་པའི་གནས་སུ་བཞག་པར་བྱའོ།། །།གཉིས་པ་ནང་དོན་དམ་རྡོ་རྗེ་ལུས་ཀྱི་མཎྜལ་ནི་ཧེ་བཛྲ་ལས། ཇི་ལྟར་ཕྱི་རོལ་དེ་བཞིན་ནང༌། །སྡོམ་པའི་དེ་ཉིད་རབ་ཏུ་ཕྱེ། །ཞེས་གསུངས་པས། རང་གི་དགེ་སྦྱོང་གྱི་རྒྱུན་ཐོན་པ་དང༌། ལུས་ཀྱི་གཙོ་བོ་སྙིང་བླ་མ་ལྷག་པའི་ལྷར་བསམས་ཏེ། པགས་པ་གསེར་གྱི་ས་གཞི། ཁྲག་ཆུའི་བྱུག་པ། སྒལ་ཚིགས་རིའི་རྒྱལ་པོ་རི་རབ། ཡན་ལག་བཞི་གླིང་བཞི། རྩ་རོ་རྐྱང་གཉིས་ཉི་མ་དང་ཟླ་བ། ཉི་མ་ལྟར་དམར་བ་གསེར། ཟླ་བ་ལྟར་དཀར་བ་དངུལ། བྱང་ཆུབ་ཀྱི་སེམས་ལྷ་དང་མིའི་

¡Ã ལུས་ ( ¡¶ ལུ ¡· ལོངས་སྤྱོད་ ) ཕུན་སུམ་ཚོགས་པ། སྙིང་མ་གཏོགས་པའི་དོན་རྣམ་པ་ལྔ། སྣོད་རྣམས་གཅིག་ཏུ་བསྡོམས་པ་དང༌། དྲུག་སྣོད་ལ་གནས་པའི་བདེ་བའི་ཆ་དང་བདུན། རྒྱལ་སྲིད་རིན་པོ་ཆེ་སྣ་བདུན། སྤྱི་བོའི་ཧཾ་ལས་བྱང་ཆུབ་ཀྱི་སེམས་འབབ་པ་འདོད་འཇོའི་བ། ལུས་ལ་སྐུ་གསུམ་རང་ཆས་སུ་ཡོད་པ་མ་རྨོས་པའི་ལོ་ཏོག རྩ་དཔག་བསམ་གྱི་ཤིང༌། གཞན་ཡོན་ཏན་གྱི་ཆ་དཔག་ཏུ་མེད་པ་ཡོད་པ་རྣམས། ཟས་གོས་དང༌། འབྲུ་དང་ལོངས་སྤྱོད་ལ་སོགས་པར་བསམ་པར་བྱའོ ༑ ༑ དེ་ལྟར་བསམ་སྟེ་སྔར་གྱི་ཚིགས་སུ་བཅད་པ་དང༌། སྔགས་ཀྱིས་ཕུལ་ཏེ་འདོད་པའི་དོན་ལ་གསོལ་བ་གདབ་པར་བྱའོ།། །།གསུམ་པ་གསང་བ་ཟུང་འཇུག་སེམས་ཀྱི་མཎྜལ་ནི། དབང་ཡོན་ཏན་རིམ་པ་ལས། རང་སེམས་བླ་མར་སྣང་བ་དེ། །གཉིས་མེད་སློབ་དཔོན་དམ་པའོ།། ཞེས་བཤད་པས། རང་གི་སེམས་མཆོག་དང་ཐུན་མོང་གི་དངོས་གྲུབ་ཐམས་ཅད་ཀྱི་རྩ་བའམ། གཞིར་གྱུར་པ་ནི་བླ་མ་ཡི་དམ་གྱི་ལྷ་ཡིན་པས། མཎྜལ་ནི་ཀུན་གཞི་འཁོར་འདས་ཀྱི་རྒྱུར་གྱུར་པ་གསེར་གྱི་ས་གཞི། དེ་སྙིང་རྗེ་བྱང་ཆུབ་ཀྱི་སེམས་དང་མ་བྲལ་བ། ཆུའི་བྱུགས་པ། ཆོས་ཐམས་ཅད་ཀྱི་རྩ་བ་རིའི་རྒྱལ་པོ་རི་རབ ༑ དེ་ལས་ཚད་མེད་པ་བཞི་སྐྱེ་བ་ནི་གླིང་བཞི། ཐབས་ཤེས་རབ་ཟུང་འབྲེལ་དུ་ཉམས་སུ་ལེན་པ་ཉི་ཟླས་སྐོར་བ་བྱེད་པ། གཞན་དོན་རྒྱུན་མི་ཆད་པ་འབྱུང་བ་འདོད་འཇོའི་བ། ལོངས་སྐུ་སྤྲོས་པ་དང་བྲལ་བ་མ་རྨོས་པའི་ལོ་ཏོག སྐུ་དང་ཡེ་ཤེས ༑ མཛད་པ་དང་ཕྲིན་ལས་ལ་སོགས་པ་ཐམས་ཅད་དཔག་བསམ་གྱི་ཤིང་དང་ ༑ འབྲུ་དང་ལོངས་སྤྱོད་ལ་སོགས་པར་བསམ་སྟེ། ཡང་སྔ་མའི་ཚིགས་སུ་བཅད་པ་དང༌། སྔགས་ཀྱིས་ཕུལ་ལ། འདོད་པའི་དོན་ལ་གསོལ་བ་གདབ་པར་བྱའོ ༑ ༑ གང་ལ་མཁས་པ་འཇུག་པའི་སྒོ། །ལུས་ཅན་ཞི་བར་བགྲོད་པའི་ལམ། ། ལྷ་མིའི་ལོངས་སྤྱོད་སྒྲུབ་པའི་ཐབས། །རྣམ་དག་ལུང་གིས་བསྟན་པར་བྱ། །ཀྱུ་རའི་དབོན་པོ་དཔོན་གཡོག་གིས། །གུས་པས་གསོལ་བ་བཏབ་པའི་ངོར། །སྡེ་སྣོད་འཛིན་པ་དཔལ་ལྡན་ས་སྐྱ་པཎྜི་ཏས།

དཔལ་བསམ་ཡས་ལྷུན་གྱིས་གྲུབ་པའི་གཙུག་ལག་ཁང་དུ་བྲིས་པའོ། །བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །ཨཥྟའི་གཞི་བཤད་བཞུགས་སོ། ། ༄༅། །བླ་མ་དམ་པའི་ཞབས་ལ་སྤྱི་བོས་གུས་པར་ཕྱག་འཚལ་ལོ། ། ཨནྡ་རྙིལ་བཏགས་གཙུབས་པའི་ཕྱེ་མ་ལྟར་སྔོ་གཞན་དག་ཁ་བའི་དུམ་འཁྲུགས་འཁྲིགས་པའི་འོད་ལྟར ་དཀར་བ་དང༌། །དཔལ་ལྡན་པདྨ་རཱ་གའི་ཕྲེང་ལྟར་ལ་ལ་ཆེས་དམར་འགའ་ཞིག་དུས་མཐའི་ཆུ་འཛིན་གཏམས་ལྟར་ཤིན་ཏུ་གཏིབས། ། ཕལ་ཆེར་སྦྲང་རྩིའི་བརྟུལ་ཞུགས་ཅན་ལྟར་ཀུན་ནས་གནག་ཅིང་རང་གི་རང་བཞིན་དག་པའི་ཤེལ་ལྟར་ཐམས་ཅད་དུ། །རྣམ་འགྱུར་འགའ་ཡང་ཡོང་ཡེ་མི་མངའ་དེ་སླད་ཁྱོད་ཞབས་ཕྱག་དང་ཕྱག་མཚན་གཞན་དབང་ཁོ་ནར་བདག་གིས་འཚལ ༑ ༑ དཔལ་ལྡན་བླ་མ་ཀྱེ་ཡི་རྡོ་རྗེ་དང༌། །དེ་བཞིན་འཇམ་དབྱངས་བློ་མཆོག་ཞབས་པདྨོར། །ཀུན་ནས་དང་བའི་སྤྱི་བོས་ཕྱག་འཚལ་ཏེ། །དོན་འདི་བླ་མའི་གསུང་བཞིན་རྣམ་པར་དབྱེ། །འདི་མཐའ་འདི་ཙམ་ཁོ་ནར་གནས་སོ་ཞེས། ། དེ་མཐའ་དེ་ཙམ་ཁོ་ནར་རྗེས་དཔག་ན། །འགྲོ་བའི་བླ་མའི་གསུང་ལས་བརྒལ་བ་སྟེ ༑ ༑ དེས་ན་མཐའ་མིན་དགོངས་པ་དཔྱད་པར་བྱ། །ཆོས་ཀྱི་རྗེ་རྣལ་འབྱོར་གྱི་དབང་ཕྱུག་བརྺི་པའི་མན་ངག དཔལ་ལྡན་ས་སྐྱ་པ་ཆེན་པོ་ལས་རྗེས་སུ་བརྒྱུད་པའི ༑ དཔལ་ཀྱེ་རྡོ་རྗེའི་རྩ་བའི་སྔགས་ཀྱི་རྗེས་སུ་གདམས་པ་ཅུང་ཟད་ཙམ་བཤད་པར་བྱའོ། །དེ་ཡང་མཁས་པ་དག་རྩ་བའི་སྔགས་ཞེས་བྱ་བའི་མིང་ལ་བརྟེན་ནས། དོན་ཀུན་ཏུ་ཚོལ་བས་ན། ཐུབ་པས་གསུངས་པའི་སྡེ་སྣོད་རྣམས་ལས་ཐེག་པ་ཆེན་པོ་མཆོག་ཏུ་གྱུར་ལ། དཻ་ལ་ཕ་རོལ་ཏུ་ཕྱིན་པ་ལས་ཀྱང་གསང་སྔགས་མཆོག་ཏུ་གྱུར་ལ། དེའི་རྒྱུད་སྡེ་བཞི་པོ་ཐམས་ཅད་ཀྱི་རྩ་བའམ་གཙོ་བོར་གྱུར་པ་ནི་སྙིང་པོ་ལྟ་བུར་གྱུར་པའི་རྒྱུད་བརྟག་པ་གཉིས་པ་འདི་ཡིན་ཞིང༌། དེ་ཡང་རྩ་བར་གྱུར་པ་ནི་བཅོམ་ལྡན་འདས་ཀྱི་རྩ་བའི་སྔགས་རྐང་པ་བརྒྱད་པ་འདི་ཡིན་ནོ། །སྔགས་ནི་རྣམ་པར་རྟོག་པ་ལས་ཡིད་སྐྱོབ་པར་བྱེད་དེ།

རྡོ་རྗེ་ཐེག་པའི་རྒྱུ་དང་ལམ་དང་འབྲས་བུས་བསྡུས་པ་མཐའ་དག་གོ །དེས་ན་རྩ་བའི་སྔགས་ཞེས་བྱའོ། །འདི་འཆད་ན་དོན་གསུམ་སྟེ། རྒྱུ་ལ་སྦྱར་བ། ལམ་ལ་སྦྱར་བ། འབྲས་བུ་ལ་སྦྱར་བའོ། །དེ་ལ་རྒྱུ་ལ་སྦྱར་ཏེ་བཤད་ན་གསུམ། འཁོར་བའི་རྒྱུ་རྣམ་པར་རྟོག་པ། འབྲས་བུ་རིགས་དྲུག རྒྱུ་འབྲས་འབྲེལ་བར་བྱེད་པ་རྟེན་འབྲེལ་བཅུ་གཉིས་སོ། །དེ་ལ་དང་པོ་འཁོར་བའི་རྒྱུ་རྣམ་པར་རྟོག་པ་བཤད་ན། ཞལ་བརྒྱད་ནི་ཞལ་དང་འདྲ་བའི་ཕྱིར་རྣམ་ཤེས་ཚོགས་བརྒྱད་དོ། །དབུ་སྐྲ་གྱེན་དུ་བརྫེས་པ་ནི་རྣམ་ཤེས་བརྒྱད་དགེ་བར་སྤྱད་པ་ལས་བྱུང་བའི་མཐོ་རིས་སོ། །སྤྱན་ཉི་ཤུ་རྩ་བཞི་ནི། དབང་པོ་ཉི་ཤུ་རྩ་གཉིས་གསལ་བ་ལ་སྟོང་པའི་རྒྱ་སྟོང་པ་ལ་གསལ་བའི་རྒྱ་སྟེ་ཉི་ཤུ་རྩ་བཞིའོ། །ཞབས་བཞི་ཞེས་པ་ཁ་བསྐང་སྟེ། ཞབས་དང་འདྲ་བར་འོག་ན་གནས་པས་ན་ངན་སོང་གསུམ་མོ། །བཞི་ནི་བརྫུས་ཏེ་སྐྱེ་བ་ལ་སོགས་པ་སྐྱེ་གནས་བཞིའོ། །ཕྱག་བཅུ་དྲུག་ནི་ལག་པ་ལྟར་བྱ་བ་ཐམས་ཅད་བྱེད་པས་ན་འཕོ་བ་བཅུ་དྲུག་གམ། ཡང་ན་སྐྱེ་མཆེད་བཅུ་གཉིས་སྐྱེ་རྒ་ན་འཆི་བཞི་སྟེ་བཅུ་དྲུག་གོ །སྐུ་མདོག་ཆར་སྤྲིན་ལྟར་གནག་པ་ནི། ཆོས་ཉིད་མི་འགྱུར་ཞིང་གནས་སྐབས་སུ་རྟོག་པའི་དྲི་མ་དང་ལྡན་པས་སོ། །ཐོད་པའི་ཕྲེང་བ་ནི་ཀ་པཱ་ལ་སྟེ ༑ ཀཱ་ཡ་ནི་ལུས། པཱ་ལ་ནི་སྐྱོང་བ་སྟེ། འཁོར་བའི་དུས་སུ་ཉེར་ལེན་གྱི་ཕུང་པོ་ལྔའི་ལུས་སྐྱོང་ཞིང༌། དེའི་སྟོབས་ཀྱིས་ཕྲཻང་བ་ལྟར་བར་མ་ཆད་པར་སྡུག་བསྔལ་འབྱུང་བས་སོ། །ཐུགས་ཁོང་ནས་འཁྲུག་པ་ནི། འཁོར་བའི་སེམས་ཉོན་མོངས་པ་ལྔས་ཁོང་ནས་འཁྲུག་ཅིང༌། གདུང་བར་བྱེད་པས་སོ། །མཆེ་བ་ཟླ་བ་ཕྱེད་པ་ནི་ཉོན་མོངས་པ་སྐྱེ་བའི་རྒྱུ་བདག་ཏུ་འཛིན་པ་མཚོན་ཏེ། རེ་ཞིག་གཞན་གཙོ་བོར་འཛིན་པ་ནི། བྱང་ཆུབ་སེམས་དཔའི་ཉེས་པ་མ་ཡིན་ལ། བདག་གཙོ་བོར་འཛིན་པ་ཁོ་ན་ཡིན་པས་ཟླ་བ་ཕྱེད་པ་ཁོ་ནར་དཔེར་མཛད་དོ། །མཆེ་བ་ནི་མཆེ་བ་དང་འདྲ་བས་ཏེ།

བདག་ཏུ་འཛིན་པའི་མཆེ་བས་ཉོན་མོངས་པའི་ཟས་ཟ་བར་བྱེད་པའོ ༑ ༑ གཉིས་པ་དེ་ལས་བྱུང་བའི་འབྲས་བུ་རིགས་དྲུག་ནི། སོད་ཅིག་ནི་གསོད་ཅིང་གཏུབ་པར་བྱེད་པས་ན་དམྱལ་བའོ། །གྱིས་གཉིས་ནི་འདོད་པའི་ཡོན་ཏན་ལ་ལོངས་སྤྱོད་པར་བྱེད་པས་ལྷའོ། །སྒྲོགས་ཤིག་ནི་འཇིག་རྟེན་པའི་ཆོས་བརྒྱད་ལས་གྲགས་པ་དང༌། མ་གྲགས་པ་ཁོ་ན་གཙོར་བྱེད་པས་ན་མིའོ། །གཏོགས་ཤིག་ནི་མཚོན་ཆ་རྣམས་ཀྱིས་གཏོགས་ཤིང་འགྱེད་པར་བྱེད་པས་ལྷ་མ་ཡིན་ནོ། ། སྐོམས་ཤིག་ནི་བཀྲེས་སྐོམ་གྱི་སྐེམས་པས་ན་ཡི་དྭགས་སོ། །ཆིངས་ཤིག་ནི། བྱ་བའི་ཆ་མི་ཤེས་པས་བཅིངས་པས་ན་དུད་འགྲོའོ། །དེ་ལྟ་བུའི་རིགས་དྲུག་སྲིད་པ་བར་མས་བསྡུས་པ་ནི། རྒྱ་མཚོ་ལྟར་ཟབ་ཅིང་མུར་ཐུག་པ་མེད་པས་ན་རྒྱ་མཚོ་བདུན་ནོ། །དེ་ཡང་བདག་ཏུ་འཛིན་པ་ཀླུ་གདུག་པ་ཅན་ལྟ་བུ་ལས་བྱུང་བའི་ཀླུ་ལྟར་ཟད་པའི་མི་ཁོམ་པ་བརྒྱད་དམ། འཇིག་རྟེན་གྱི་ཆོས་བརྒྱད་དང་ལྡན་པས་ཀླུ་བརྒྱད་དོ། །དེས་ན་བདག་ཏུ་འཛིན་པའི་དགྲ་བོ་བཟུང་ཞིང་མེད་པར་བྱས་ན། ཐར་པའི་གཉེན་དང་འཕྲད་པར་འགྱུར་བས་དགྲ་བོ་ཟུང་ཤིག་པའོ། །གསུམ་པ་དེ་ལྟ་བུའི་རྒྱུ་འབྲས་འབྲེལ་བར་བྱེད་པ་རྟེན་འབྲེལ་བཅུ་གཉིས་ནི། ཧ་ཧཱ་ལ་སོགས་པས་བསྟན་ཏོ། །རྒྱུ་ལ་སྦྱར་ཏེ་བཤད་པ་བསྟན་ཟིན་ཏོ།། །།ད་ནི་སྤྱི་དོན་གཉིས་པ་ཐབས་ལ་སྦྱར་ཏེ་བཤད་པ་ལ་གཉིས་ཏེ། སྨིན་པར་བྱེད་པ་དབང་དང༌། གྲོལ་བར་བྱེད་པ་ལམ་མོ། །དང་པོ་ནི་ལྔ་སྟེ་ཞལ་དང་འདྲ་བའི་ཆོ་གའི་གཞི་བརྒྱད་དང༌། ཞབས་དང་འདྲ་བའི་ཆོ་གའི་ཆིངས་བཞི་དང༌། སྤྱན་དང་འདྲ་བའི་ཆོ་གའི་གཙོ་བོ་ཉི་ཤུ་རྩ་བཞི་དང༌། ཕྱག་དང་འདྲ་བའི་ཆོ་གའི་ཡན་ལག་བཅུ་དྲུག་དང༌། དབང་དེ་དག་གི་ཁྱད་པར་བསྟན་པའོ། །དེ་ལ་དང་པོ་ཞལ་དང་འདྲ་བ་བརྒྱད་ནི། སློབ་མ་རྗེས་སུ་གཟུང་བ་དང༌། བསྙེན་པ་དང༌། ས་ཆོག་དང༌། སྟ་གོན་དང༌། བྲི་ཞིང་རྒྱན་དགྲམ་པ་དང༌། སྒྲུབ་ཅིང་མཆོད་པ་དང༌། འཇུག་ཅིང་དབང་བསྐུར་བ་དང༌།

མཇུག་གི་ཆོ་ག་སྟེ་བརྒྱད་དོ། །སྐྲ་སེར་པོ་གྱེན་དུ་བརྫེས་པ་ནི། དབང་དེའི་ཡེ་ཤེས་གོང་ནས་གོང་དུ་རྒྱས་པའོ། །ཞབས་བཞི་བརྐྱང་སྟེ་ཆོ་གའི་ཆིངས་བུམ་པའི་དབང་ལ་སོགས་པ་བཞིའོ། །སྤྱན་ཉི་ཤུ་རྩ་བཞི་ནི ༑ མིག་དང་འདྲ་བའི་ཆོ་ག་ཉི་ཤུ་རྩ་བཞི་སྟེ། སློབ་དཔོན་བདག་ཉིད་འཇུག་པའི་ཡོན་དུ་མཎྜལ་འབུལ་ཞིང་འཇུག་པར་གསོལ་བ་གདབ་པ། སེམས་བསྐྱེད་ཅིང་སྡོམ་པ་གཟུང་བ། བྱིན་རླབས་ཀྱི་ཆོས་བཞི་གཅིག་ཏུ་བྱས་ཏེ། གདོང་གཡོགས་ཤིང་མེ་ཏོག་གི་ཕྲེང་བ་གཏད་པ། བདུད་རྩི་ལྕེ་ལ་བཞག་ཅིང་བུམ་ཆུས་བསང་བ། འདོད་པ་དྲི་ཞིང་ལན་གདབ་པ། ཀུན་རྫོབ་བྱང་ཆུབ་ཀྱི་སེམས་བསྐྱེད་ལ་གསང་བར་གདམས་ཏེ། གཽ་རཱི་ལ་སོགས་པའི་རྣལ་འབྱོར་མས་ནང་དུ་གཞུག་གོ ། ནང་དུ་ཞུགས་པ་ལ་དམ་ལ་བཞག་པ། ཡེ་ཤེས་དབབ་ཅིང་བརྟན་པར་བྱ་བ། མེ་ཏོག་གི་ཕྲེང་བ་དོར་ཞིང་མགོ་ལ་བཅིང་པ། གདོང་གཡོགས་དབྱེ་ཞིང་དཀྱིལ་འཁོར་བསྟན་པ་སྟེ་འཇུག་པའི་ཆོས་བཅུ་དང༌། དབང་ལ་དབང་གི་སྔོན་དུ་བྱ་བ་དང་ ༑ དངོས་གཞིའི་ཆོ་ག་དང༌། དབང་གི་མཐའ་རྟེན་གསུམ་ལས་དང་པོ་ནི་གསོལ་བ་གདབ་ཅིང་ཤིས་པར་བྱ་བ་མི་བསྔོ་བར་སྤྱི་འགྲོར་གཏད་ལ། དབང་དངོས་ལ་ཐུན་མོང་གི་དབང་དྲུག་དང༌། ཐུན་མོང་མ་ཡིན་པ་བཞི་སྟེ་བཅུ་དང༌། མཐའ་རྟེན་ལ་རྗེས་གནང༌། ལུང་བསྟན། དབུགས་དབྱུང༌། གཟེངས་བསྟོད་བཞི་སྟེ་བཅུ་བཞིའོ། །དེ་ལྟར་དབང་དངོས་ལ་ཉི་ཤུ་རྩ་བཞིའོ། །ཕྱག་བཅུ་དྲུག་ནི་ཕྱག་དང་འདྲ་བའི་ཆོ་གའི་ཡན་ལག་བཅུ་དྲུག་སྟེ། བསྙེན་པ། ས་ཆོག་ལ་ལྔ། སྟ་གོན་ལ་བཞི། བྲི་བ་ལ་གསུམ། རྒྱན་དགྲམ་པ། བསྒྲུབ་པ། མཆོད་པ་སྟེ་བཅུ་དྲུག་གོ ། སྤྱི་དོན་ལྔ་པ་དབང་དེའི་ཡེ་ཤེས་ནི། མཚན་མ་དང་རྣམ་པར་རྟོག་པས་མི་འགྱུར་བས་ཆར་སྤྲིན་ལྟར་གནག་པ། དབང་གི་གོ་རིམ་དང་འབྲེལ་བའམ། དབང་གི་ཡེ་ཤེས་བདེ་བ་ཆེན་པོ་སྐྱོང་བས་ན་ཐོད་པའི་ཕྲེང་བ་དུ་མ་འཛིན་པ། ཡེ་ཤེས་དེས་མཚན་མ་དང་རྣམ་པར་རྟོག་པ་ཐམས་ཅད་འཇོམས་པར་བྱེད་པས་ན་ཐུགས་ཁོང་ནས་འཁྲུག་པར་བྱེད་པ་ཉོན་མོངས་པ་ཐམས་ཅད་ཟ་བར་བྱེད་པའམ་སྐྲག་པར་བྱེད་པས་མཆེ་བ་ཟླ་བ་ཕྱེད་པ་ལྟ་བུ།

རྣམ་པར་རྟོག་པ་གསོད་པར་བྱེད་པས་ན་སོད་ཅིག་པའོ། །ཡེ་ཤེས་དེ་ཉམས་སུ་མྱོང་བར་བྱེད་པས་ན་གྱིས་ཤིག་པའོ། །ཡེ་ཤེས་དེ་གཞན་ལ་སྟོན་པར་བྱེད་པས་ན་སྒྲོགས་ཤིག་པའོ། །ཡེ་ཤེས་དེ་ཉོན་མོངས་པ་འཇོམས་པར་བྱེད་པས་ན་གཏོགས་ཤིག་པའོ། །མི་མཐུན་པའི་ཕྱོགས་ཐམས་ཅད་རླག་པར་བྱེད་པས་ན་སྐོམས་ཤིག་པའོ། །རྒྱ་མཚོ་བདུན་འཆིང་བར་བྱེད་པ་ནི། བུམ་དབང་གི་ཡེ་ཤེས་ཏེ། དེ་སྦྱང་གཞི་རྩ་བའི་ཉོན་མོངས་པ་དྲུགལུས་ཀྱི་དྲི་མ་དང་བདུན་སྦྱང་བ་ལ་སྦྱོང་བྱེད་ཐུན་མོང་གི་དབང་དྲུག ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་དང་བདུན་གྱིས་སྦྱོང་ངོ༌། །ཀླུ་བརྒྱད་ནི་ཀླུ་དང་འདྲ་བ་སྟེ། ཀླུ་དག་གིས་ཆར་ཕབ་པས། མི་གཙང་བ་འཁྲུད་ཅིང་ལོ་ཐོག་རྒྱས་པར་བྱེད་པ་ལྟར། གསང་དབང་གི་ཡེ་ཤེས་དེས་ཀྱང༌། རྣམ་ཤེས་ཚོགས་བརྒྱད་ཀྱི་ཀླུ་ལས་བྱུང་བའི་བྱང་ཆུབ་ཀྱི་སེམས་ཀྱི་ཆུ་རྒྱུན་སློབ་མ་ལ་ཕབ་པས་ངག་གི་དྲི་མ་དང་རང་བཞིན་བརྒྱད་ཅུའི་དྲི་མ་སྦྱངས་ཏེ་རང་བྱུང་གི་ཡེ་ཤེས་ཀྱི་ལོ་ཏོག་རྒྱས་པར་བྱེད་པའོ། །དགྲ་བོ་ཟུངས་ཤིག་པ་ནི་དགྲ་བོ་ནི་མ་རིག་པའི་རྩ་བ་ལས་བྱུང་བའི་སྲེད་པ་སྟེ། འདོད་ཆགས་ཡིན་ལ་དེར་འཛིན་པ་ནི་ཉོན་མོངས་པ་བྱང་ཆུབ་ཀྱི་ཡན་ལག་ཏུ་བྱེད་པ་ཤེས་རབ་ཡེ་ཤེས་ཀྱི་དབང་ངོ༌། །ཧ་ཧཱ་ལ་སོགས་པ། དབྱངས་བཅུ་གཉིས་ནི་རྟེན་འབྲེལ་བཅུ་གཉིས་ཡིན་ལ། དེ་ཡང་འདི་ཡོད་པས་འདི་འབྱུང་ལ། འདི་འགགས་པས་འདི་འགག་པ་སྟེ། མདོར་ན་སྐྱེ་འཇིག་དང་འགྲོ་འོང་དང་རྟག་ཆད་ལས་གྲོལ་བ་སྟེ། དེ་ཡང་ཡེ་ཤེས་འདི་ནི་ཆེས་ཕྲ་ཞིང༌། ། ཞེས་པས་དབང་བཞི་པ་སྟོན་ཏོ། །དབང་ལ་སྦྱར་བའོ། །གཉིས་པ་ལམ་ལ་སྦྱར་ན ༑ བསྐྱེད་པའི་རིམ་པ་ལ་སྦྱར་བ་དང༌། རྫོགས་པའི་རིམ་པ་ལ་སྦྱར་བ་གཉིས་ལས ༑ དང་པོ་ལ་གཉིས་ཏེ། མཆོག་སྒྲུབ་པ་ལ་སྦྱར་བ་དང༌། ལས་རྒྱས་པ་ལ་སྦྱར་བའོ། །དང་པོ་ལ་ཡང་གཉིས་ཏེ། བསྐྱེད་རིམ་སྤྱིའི་མངོན་རྟོགས་ལ་སྦྱར་བ་དང་

༑ བྱེ་བྲག་ཏུ་ལྷ་དང་དུར་ཁྲོད་ལ་སྦྱར་པའོ། །དང་པོ་ལ་གཉིས་ལས། མཉམ་པར་བཞག་པ་ལ་སྦྱར་ན། ཞལ་བརྒྱད་ནི་ཞལ་ལམ་སྒོ་དང་འདྲ་བའི་མངོན་པར་རྟོགས་པ་བརྒྱད་དེ། སྲུང་བའི་འཁོར་ལོ། ཡན་ལག་དྲུག ལྷ་བསྡུ་བ་དང་བརྒྱད་དམ ༑ ཡང་ན་སྔོན་དུ་འགྲོ་བ་ཚོགས་གཉིས་བསག་པ། དངོས་གཞི་ཡན་ལག་དྲུག་དང་བརྒྱད་དོ། །དབུ་སྐྲ་གྱེན་དུ་བརྫེས་པ་ནི། བསྒོམས་པ་ལས་བྱུང་བའི་རྟོགས་པ་གོང་ནས་གོང་དུ་རྒྱས་པའོ། །ཞབས་བཞི་ནི། ཐུན་བཞིའམ། ཡང་ན་བསྙེན་སྒྲུབ་བཞིས་འཆིང་བའོ། །མིག་དང་འདྲ་བའི་མངོན་པར་རྟོགས་པ་གཙོ་བོ་ཉི་ཤུ་རྩ་བཞི་ནི། ཡན་ལག་དྲུག་ལས་ཕྱེ་བ་སྟེ། གཞལ་ཡས་ཁང་བསྐྱེད་པ་རྣམ་པར་སྣང་མཛད་ཀྱི་ཡན་ལག་ལ། གཞིའི་ཡན་ལག རྒྱུའི་ཡན་ལག རྐྱེན་གྱི་ཡན་ལག དེས་གཞལ་ཡས་ཁང་བསྒོམ་པ། དེར་གདན་བསྒོམ་པ་དང་ལྔའོ། །རྗེས་སུ་ཆགས་པ་རྡོ་རྗེ་སེམས་དཔའི་ཡན་ལག་ལ། རྒྱུ་རྡོ་རྗེ་འཆང་ལ་མངོན་བྱང་ལྔ་སྟེ། མཁའ་གསང་བྱིན་གྱིས་བརླབ་པ། སྙོམས་པར་ཞུགས་པ། འཁོར་གྱི་ལྷ་མོ་དབྱུང་བ ༑ རྒྱུ་རྡོ་རྗེ་འཆང་ཞུ་བ། གླུས་བསྐུལ་བ། འབྲས་བུ་རྡོ་རྗེ་འཆང་བཞེངས་པ། སྣོད་བཅུད་སྦྱང་བ། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པ། ཡེ་ཤེས་པ་གཞུག་པ་སྟེ་ཆོས་བཅུ་དགུའོ། །དབང་བསྐུར་བ་མི་བསྐྱོད་པའི་ཡན་ལག་ལ། དབང་བསྐུར་བ་དང༌། རིགས་ཀྱི་བདག་པོའི་རྒྱས་གདབ་པ་དང་གཉིས་སོ། ། བདུད་རྩི་མྱང་བ་འོད་དཔག་མེད། མཆོད་པ་དོན་ཡོད་གྲུབ་པ། བསྟོད་པ་རིན་ཆེན་འབྱུང་ལྡན་གྱི་ཡན་ལག་སྟེ་ཉི་ཤུ་རྩ་བཞིའོ། ཕྱག་དང་འདྲ་བའི་ཡན་ལག་བཅུ་དྲུག་ནི། སྙིང་གའི་ས་བོན་ལས་འོད་ཟེར་འཕྲོས་པས་ཚོགས་ཀྱི་ཞིང་སྤྱན་དྲང་བ ༑ དེ་ལ་མཆོད་པ། ཡན་ལག་བདུན་པ་ལ་ཆོས་བདུན། ཚད་མེད་པ་བཞི་བསྒོམ་པ ༑ ཡེ་ཤེས་ཀྱི་ཚོགས་བསག་པ། སྟོང་པ་ཉིད་བསྒོམ་པ། སྲུང་བའི་འཁོར་ལོ་བསྒོམ་པ་སྟེ་བཅུ་དྲུག་གོ །ཡང་ན་སྤྱན་དྲང་ཞིང་མཆོད་པ། བསོད་ནམས་ཀྱི་ཚོགས་བསག་ཡན་ལག་ལྔ། ཚད་མེད་པ།

ཡེ་ཤེས་ཀྱི་ཚོགས་ཏེ་སྔོན་འགྲོ་བརྒྱད། མཉམ་པར་མ་བཞག་པ་བརྒྱད་དེ། བཅུ་དྲུག་ཅེས་ཀྱང་གསུང་ངོ༌། །བསྐྱེད་པའི་རིམ་པ་དེ་དག་གི་རྣམ་པར་དག་པ་ནི། སྐུ་མདོག་ཆར་སྤྲིན་ལྟར་གནག་པ་ནི། བསྐྱེད་པའི་རིམ་པའི་ཡེ་ཤེས་རྣམ་པར་རྟོག་པས་མི་འགྱུར་བའོ། །ཐོད་པའི་ཕྲེང་བ་ནི། ཀ་པཱ་ལའི་སྒྲས་ལུས་སྐྱོང་སྟེ། ཐ་མལ་གྱི་ལུས་ལྷར་བསྐྱངས་པས་འབྲས་བུ་གཟུགས་ཀྱི་སྐུ་ཐོབ་པའོ། །ཡང་ན་མངོན་པར་རྟོགས་པ་དང་རྗེས་སུ་འབྲེལ་བར་བསྒོམ་པའོ་ཞེས་ཀྱང་གསུང་ངོ༌། །ཐུགས་ཁོང་ནས་འཁྲུག་པ་ནི། ཡེ་ཤེས་དེས་མི་མཐུན་པའི་ཕྱོགས་ཐམས་ཅད་སྦྱོང་ཞིང་བར་ཆད་ཞི་བར་བྱེད་པའོ། །མཆེ་བ་ཟླ་བ་ཕྱེད་པ་ནི། ཡེ་ཤེས་དེས་རྣམ་རྟོག་གི་རབ་རིབ་འཇོམས་པས་ཟླ་བ། རྣམ་རྟོག་དེ་ཡང་ཐ་མལ་གྱི་རྣམ་རྟོག་དང༌། གྱ་ནོམ་པ་ལྷར་ཞེན་པའི་རྟོག་པ་གཉིས་ལས། ཐ་མལ་གྱི་རྟོག་པ་ཞི་བར་མཛད་པས་ཟླ་བ་ཕྱེད་པ་དཔེར་མཛད་དོ། །གཉིས་པ་མཉམ་པར་མ་བཞག་པ་བརྒྱད་ནི། སོད་ཅིག་ནི་སེམས་འཕྲོ་བ་སྡུད་པས་ཉལ་བའི་རྣལ་འབྱོར། གྱིས་ཤིག་ནི་བྱ་བ་ལ་འཇུག་པས་ན་ལྡང་པའི་རྣལ་འབྱོར། སྒྲིགས་ཤིག་ནི་སྔགས་ཀྱི་སྒྲ་སྒྲོགས་པས་ན་བཟླས་པའི་རྣལ་འབྱོར་རོ། །གཏོགས་ཤིག་ནི་མཆོད་པ་དང་གཏོར་མའི་རྣལ་འབྱོར། སྐོམས་ཤིག་ནི་ཁ་ཟས་འཇུ་བར་བྱེད་པས་ཁ་ཟས་ཀྱི་རྣལ་འབྱོར། རྒྱ་མཚོ་བདུན་ནི་ཁྲུས་ཀྱི་རྣལ་འབྱོར། ཀླུ་བརྒྱད་ནི་ཕྱག་རྒྱའི་རིགས་བརྒྱད་ཡིན་ལ། དགྲ་བོ་ཟུང་ཤིག་པ་ནི་ཉོན་མོངས་པ་ཉིད་བྱང་ཆུབ་ཀྱི་ཡན་ལག་ཏུ་བྱེད་པས་རྗེས་སུ་ཆགས་པའི་རྣལ་འབྱོར་རོ། །ཡང་ན་ཀླུ་བརྒྱད་ནི་གཏོར་མའི་མགྲོན་ཡིན་ཞེས་ཀྱང་གསུང་ངོ༌།

།ཧ་ཧཱ་ལ་སོགས་པ་དབྱངས་བཅུ་གཉིས་ནི་ཕྱི་ནང་གི་སྐྱེ་མཆེད་བྱིན་གྱིས་བརླབས་ནས། ཡུལ་ལ་ལོངས་སྤྱད་པས་ན་སྤྱོད་ལམ་མོ། །བསྐྱེད་པའི་རིམ་པའི་མངོན་རྟོགས་ལ་སྦྱར་བའོ ༑༑ ༑༑ གཉིས་པ་བསྐྱེད་པའི་རིམ་པ་ལྷ་དང་དུར་ཁྲོད་ལ་སྦྱར་ཏེ་བཤད་ན། དེའང་བསྐྱེད་པའི་རིམ་པའི་ལྷ་ཞལ་བརྒྱད་ལ་སོགས་པ་ནི་ཐུན་མོང་དུ་གྲགས་ཤིང་ ༑ དེ་ཡང་རྣམ་པར་ཐར་པ་བརྒྱད་ལ་སོགས་པ་ལ་སྦྱར་བ་ནི། ཐམས་ཅད་ཀྱིས་ཤེས་པར་ཟད་པས་འདིར་མ་སྤྲོས་སོ། །དུར་ཁྲོད་ལ་སྦྱར་ན། སོད་ཅིག་ནི་འདུག་ཅིང་གཏུམ་པའི་ལས་བྱེད་པས་ན་ཕྱོགས་སྐྱོང་ངོ༌། །གྱིས་ཤིག་ནི་དེ་དག་གི་མངག་བཞུག་གི་ལས་བྱེད་པས་ན་ཞིང་སྐྱོང་ངོ༌། །སྒྲོགས་ཤིག་ནི་སྒྲ་སྒྲོགས་པའི་སྤྲིན་ནོ། །གཏོགས་ཤིག་ནི་ཡལ་ག་མེ་ཏོག་འབྲས་བུ་ལ་གཏོགས་པས་ཤིང་ངོ༌། ། སྐོམས་ཤིག་ནི་སྐེམས་པར་བྱེད་པས་མེའོ། །རྒྱ་མཚོ་བདུན་ནི་ཆུའོ། །ཆིངས་ཤིག་ནི་རོའོ། །ཀླུ་ཆེན་པོ་བརྒྱད་ནི་ཤེས་པར་ཟད་དོ། །དགྲ་བོ་ནི་འདྲེའོ། །དེ་དག་ཐམས་ཅད་ཀྱང་རིགས་མི་འདྲ་བ་བརྒྱད་བརྒྱད་དུ་གནས་སོ། །དབྱངས་བཅུ་གཉིས་ནི་རྟེན་འབྲེལ་བཅུ་གཉིས་ཐུགས་སུ་ཆུད་པའི་རྣལ་འབྱོར་པ་ལ་སོགས་པ་རྣམས་བསྟན་ཏོ། །ལྷ་དང་དུར་ཁྲོད་ལ་སྦྱར་བ་མཆོག་གི་དངོས་གྲུབ་བསྒྲུབ་པ་ལ་སྦྱར་ཏེ་བཤད་པ་བསྟན་ཟིན་ཏོ།། །།གཉིས་པ་ལས་རྒྱས་པ་ལ་སྦྱར་ན། ཞལ་བརྒྱད་ལ་སོགས་པས་སྔོན་དུ་བསྙེན་པ་བསྟན་ཏོ། །རྣམ་པར་བཤད་པ་ཐུན་མོང་བ་དང་མཐུན་པས་ཤེས་པར་ཟད་དོ། །ལས་ལ་སྦྱར་བ་ནི། སོད་ཅིག་ནི་མངོན་སྤྱོད་དོ། །གྱིས་ཤིག་ནི་དབང༌། གཏོགས་ཤིག་ནི་དགུག་པ། སྒྲོགས་ཤིག་ནི་རྒྱས་པ། སྐོམས་ཤིག་ནི་ཞི་བ། རྒྱ་མཚོ་བདུན་དང༌། ཀླུ་བརྒྱད་འཆིང་བ་ནི་ཆར་དབབ་གཅད་དང་དུག་ཞི་བ་ལ་སོགས་པའོ། །དབྱངས་བཅུ་གཉིས་ནི་གྲུབ་ཆེན་བརྒྱད། མཁའ་སྤྱོད། རིག་འཛིན ༑ འཁོར་ལོས་བསྒྱུར་བ། གནོད་སྦྱིན་མོ་བསྒྲུབ་པ་སྟེ་བཅུ་གཉིས་སོ། །དེ་ལྟར་དེ་དག་བསྒྲུབ་པའང་བསམ་གཏན་དང་བཟླས་བརྗོད་དང༌།

འཕྲུལ་འཁོར་དང་རྫས་སྦྱོར་དང་ཚོགས་པ་རྣམས་ཀྱིས་བསྒྲུབ་པར་བྱའོ། །བསྐྱེད་པའི་རིམ་པ་ལ་སྦྱར་ཏེ་བཤད་པ་བསྟན་ཟིན་ཏོ།། །།གཉིས་པ་རྫོགས་པའི་རིམ་པ་ལ་སྦྱར་ཏེ་བཤད་ན། རང་བྱིན་བརླབ་དང༌། དཀྱིལ་འཁོར་འཁོར་ལོ་ལ་སྦྱར་བ་གཉིས་ལས། དང་པོ་ལ་གསུམ་སྟེ། གང་ལ་བརྟེན་ནས་སྐྱེ་བའི་རྟེན་དང༌། དེ་མངོན་དུ་བྱེད་པའི་ཐབས་དང༌། ཐབས་ལས་བྱུང་བའི་ཡེ་ཤེས་ཀྱི་མཚན་ཉིད་དོ། །དང་པོ་ལ་ཞལ་བརྒྱད་ནི། རླུང་གི་སྦྱོར་བ་བདུན་རང་གི་ངོ་བོ་དང་བརྒྱད་དོ། །དབུ་སྐྲ་གྱེན་དུ་བརྫཻས་པ་ནི། མས་བརྟན་པའི་དགའ་བ་བཞི་བྱང་ཆུབ་ཀྱི་སེམས་བརྟན་པར་བྱེད་པའོ། །སྤྱན་ཉི་ཤུ་རྩ་བཞི་ནི ༑ གཏུམ་མོའི་དམིགས་པ་ཉི་ཤུ་རྩ་བཞིའམ་ལུས་ཀྱི་ཡུལ་ཉི་ཤུ་རྩ་བཞིའོ། ། ཕྱག་བཅུ་དྲུག་ནི་འཕོ་བ་བཅུ་དྲུག་གོ །ཡང་ན་ཞལ་བརྒྱད་ནི་ཆོས་ཀྱི་འཁོར་ལོའི་འདབ་མ་བརྒྱད་དོ། །སྐྲ་གྱེན་དུ་བརྫེས་པ་ནི། ལྟེ་བ་ནས་གཏུམ་མོའི་མེ་གྱེན་ལ་འབར་བའོ། །ཞབས་བཞི་ནི་དགའ་བ་བཞིའམ་འཁོར་ལོ་བཞིའོ། །ཡང་ན་ཞལ་བརྒྱད་དང་སྤྱན་ཉི་ཤུ་རྩ་བཞིས་བདེ་བ་ཆེན་པོའི་འཁོར་ལོ། ཕྱག་བཅུ་དྲུག་གིས་མགྲིན་པ་ལོངས་སྤྱོད་ཀྱི་འཁོར་ལོ། ཡང་ཞལ་བརྒྱད་དང་སྤྱན་ཉི་ཤུ་རྩ་བཞི་དང་ཕྱག་བཅུ་དྲུག་གིས་ལྟེ་བ་སྤྲུལ་པའི་འཁོར་ལོ་བསྟན་ནོ། །གཉིས་པ་དེ་མངོན་དུ་བྱེད་པའི་ཐབས་ནི། སྐུ་མདོག་ཆར་སྤྲིན་ལྟར་གནག་པ་ནི་གཏུམ་མོའི་མེས་ཡིག་འབྲུ་བསྲེག་པའོ། །ཐོད་པའི་ཕྲེང་བ་འཛིན་པ་ནི་བདེ་བ་སྐྱོང་བའི་བྱང་ཆུབ་ཀྱི་སེམས་འཛག་པའོ། །ཐུགས་ཁོང་ནས་འཁྲུག་པ་ནི་ལུས་ཀྱི་རྩ་བྲན་གཡོས་པའི་སྟོབས་ཀྱིས་རང་བྱུང་གི་ཡེ་ཤེས་སྐྱེས་ཏེ་རྣམ་པར་རྟོག་པ་སྤོང་བའོ། །མཆེ་བ་ཟླ་བ་ཕྱེད་པ་ནི་སོ་དང་མཆུ་སྦྱར་བ་ལ་སོགས་པ་ལུས་ཀྱི་འཕྲུལ་འཁོར་རམ། སྤྱི་གཙུག་གི་ཧཾ་ལས་ལུས་ཀྱི་གཡོན་གྱི་ཆ་ལས་བྱང་ཆུབ་ཀྱི་སེམས་འབབ་པའོ། ། གསུམ་པ་དེ་ལ་བརྟེན་ནས་སྐྱེས་པའི་ཡེ་ཤེས་ཀྱི་མཚན་ཉིད་ནི།

རང་བྱུང་གི་ཡེ་ཤེས་ཀྱིས་རྣམ་རྟོག་འཇོམས་པས་ན་སོད་ཅིག་པའོ། །བདེ་བ་བསྐྱེད་པས་གྱིས་ཤིག་པའོ། །གཞན་ལ་སྟོན་པས་སྒྲོགས་ཤིག་པའོ། །རྣམ་རྟོག་ཕྱེ་མར་བྱེད་པས་གཏོགས་ཤིག་པའོ། །འཁོར་བའི་རྒྱ་མཚོ་བདུན་སྐེམས་པས་སྐོམས་ཤིག་པའོ། ། ཡེ་ཤེས་དེ་སྐྱེས་ན་རྣམ་ཤེས་ཚོགས་བརྒྱད་ཐ་མལ་གྱི་ཡུལ་ལས་འཆིང་བར་བྱེད་པས་ཀླུ་བརྒྱད་ཆིངས་ཤིག་པའོ། །བདག་འཛིན་གྱི་དགྲ་ཞི་བར་བྱེད་པས་ན་དགྲ་བོ་ཟུང་ཤིག་པའོ། །དབྱངས་བཅུ་གཉིས་ནི་མ་དག་པའི་སྐྱེ་མཆེད་བཅུ་གཉིས་དག་པའི་ཡེ་ཤེས་སུ་གནས་གྱུར་པའོ། །རང་བྱིན་བརླབ་པ་ལ་སྦྱར་བའོ། །གཉིས་པ་དཀྱིལ་འཁོར་འཁོར་ལོ་ལ་སྦྱར་ཏེ་བཤད་པ་ལ་གསུམ་སྟེ། གང་ལ་བརྟེན་ནས་སྐྱེ་བའི་རྟེན་དང༌། དེ་ལ་བརྟེན་ནས་སྐྱེས་པའི་དགའ་བ་དང༌། དགའ་བའི་ཡེ་ཤེས་ཀྱི་རྣམ་རྟོག་སྤོང་བའི་ཚུལ་ལོ། །དང་པོ་ནི་ཞལ་བརྒྱད་ནི་ཕྱག་རྒྱའི་རིགས་བརྒྱད་དོ། །སྐྲ་གྱེན་དུ་བརྫཻས་པ་ནི། ཡེ་ཤེས་གོང་ནས་གོང་དུ་འཕེལ་བའམ་མས་བརྟན་པའི་དགའ་བའོ། །ཞབས་བཞི་ནི་ཐབས་ཀྱིས་མ་ཟིན་ན་སྐྱེ་གནས་བཞིར་ལྟུང་བའམ། ཡང་ན་ཡས་བབ་ཀྱི་དགའ་བ་བཞི་མཚོན་ནོ། །སྤྱན་ཉི་ཤུ་རྩ་བཞི་ནི་ཕྱག་རྒྱ་བརྒྱད་པོ་དེ་དག་སྒྲ་ཇི་བཞིན་པ་དང༌། ཇི་བཞིན་མ་ཡིན་པ་དང་དབང་ལ་སྦྱར་བ་ཉི་ཤུ་རྩ་བཞིར་འགྱུར་བའམ་ལོ་གྲངས་མཚོན་པའོ། །གཉིས་པ་དེ་ལ་བརྟེན་ནས་སྐྱེས་པའི་དགའ་བ་ནི། ཕྱག་བཅུ་དྲུག་ཅེས་པ་སྟེ། དགའ་བའི་དགའ་བ་ལ་སོགས་པ་བཅུ་དྲུག་གོ །ཡེ་ཤེས་དེ་རྣམ་རྟོག་གིས་མི་འགྱུར་བས་སྐུ་མདོག་ཆར་སྤྲིན་ལྟར་གནག་པའོ། །བྱང་ཆུབ་སེམས་ཀྱི་ཕྲེང་བས་ཡས་བབ་དང༌། མས་བརྟན་གྱི་ཚུལ་གྱིས་མངོན་དུ་བྱེད་པས་ཐོད་པའི་ཕྲེང་བ་འཛིན་པའོ། །དལ་བར་རྒྱུ་བའི་རླུང་གིས་བྱང་ཆུབ་ཀྱི་སེམས་ལུས་འཁྱབ་པའི་སྟོབས་ཀྱིས་མཚན་མ་དང་རྣམ་པར་རྟོག་པ་སྤོང་བས་ཐུགས་ཁོང་ནས་འཁྲུག་པའོ། །དུད་འགྲོའི་ལྟ་སྟངས་དང་ ༑ དུད་འགྲོའི་འགྱུར་བ་ལ་སོགས་པས་བྱང་ཆུབ་ཀྱི་སེམས་ཀྱི་འགྱུར་བ་འགེགས་པས་མཆེ་བ་ཟླ་བ་ཕྱེད་པ་ལྟ་བུར་གཙིགས་པའོ།

།གསུམ་པ་དགའ་བའི་ཡེ་ཤེས་ཀྱི་རྣམ་པར་རྟོག་པ་སྤོང་བའི་ཚུལ་ནི། སོད་ཅིག་པ་ལ་སོགས་པ་སྟེ་རྣམ་པར་བཤད་པ་རང་བྱིན་བརླབ་བཞིན་ནོ། །དཀྱིལ་འཁོར་འཁོར་ལོ་ལ་སྦྱར་བའོ།། རྫོགས་པའི་རིམ་པ་བཤད་དེ་མདོར་བསྡུས་པའི་ཚུལ་གྱིས་ཐབས་ཀྱི་རྒྱུད་ལ་སྦྱར་བ་བཤད་ཟིན་ཏོ།། །།ད་ནི་སྤྱི་དོན་གསུམ་པ་འབྲས་བུ་ལ་སྦྱར་ཏེ་བཤད་ན་གསུམ་སྟེ། ལོངས་སྐུ་དང༌། སྤྲུལ་སྐུ་དང༌། ཆོས་སྐུ་ལ་སྦྱར་ཏེ་བཤད་པའོ། །དང་པོ་ལོངས་སྐུ་ནི། འོག་མིན་གྱི་གནས་ན། ཟག་པ་མེད་པའི་བདེ་བ་དང་ལྡན་ཞིང༌། མཚན་དང་དཔེ་བྱད་བསམ་གྱིས་མི་ཁྱབ་པས་སྤྲས་པ། འཁོར་ས་བཅུའི་བྱང་ཆུབ་སེམས་དཔའ་ལ་ཐེག་པ་ཆེན་པོའི་ཆོས་རྒྱུན་མི་འཆད་པར་ལོངས་སྤྱོད་པ་སྟཻ། དེ་ཡང༌། ཕྱག་ནི་བཅུ་དྲུག་ཞལ་བརྒྱད་པ། །ཞབས་བཞི་པ་སྟེ་འཇིགས་པར་མཛད། །དཔའ་བོ་ཐོད་པའི་ཕྲེང་བ་ཅན། །ཞེས་པ་ལ་སོགས་པས་གསལ་ལོ། །ཚིག་དོན་ཤེས་པར་ཟད་དོ ༑ ༑ གཉིས་པ་སྤྲུལ་པའི་སྐུ་ནི། གདུལ་བྱ་གང་དང་གང་ན་གནས་པ་དེ་དང་དེར་སྐུ་གསུང་ཐུགས་ཀྱི་ཕྲིན་ལས་བསམ་གྱིས་མི་ཁྱབ་པ་གང་ལ་ཅིས་འདུལ་བ་དེ་ལ་དེར་སྟོན་པ་སྟེ་དེའང༌། གདུག་ཅིང་གཏུམ་པའི་སེམས་ཅན་ལ། །ཞི་བ་ཉེ་བར་མི་སྦྱོར་ཏེ། །འདི་མཁྱེན་རྡོ་རྗེ་ཅན་གྱིས་ནི། །རང་ཉིད་ཀྱེ་ཡི་རྡོ་རྗེར་གྱུར། །ཞེས་བྱ་བ་ལ་སོགས་པ་དང༌། གང་དང་གང་གི་རྣམ་པ་ཡིས། །སྐྱེས་བུ་རྣམས་ཀྱི་ཡིད་སྦྱོར་བ ༑ ༑ ཞེས་བྱ་བ་ལ་སོགས་པ་ལྟར་རོ།། །།གཞུང་གི་དོན་ནི། གདུག་པ་ཅན་ལ་གདུག་པའི་རྣམ་པས་འདུལ་བས་སོད་ཅིག་པའོ། །ཐབས་སྣ་ཚོགས་ཀྱིས་སེམས་ཅན་རྗེས་སུ་འཛིན་པས་གྱིས་ཤིག་པའོ ༑ ༑ གསུང་གིས་ཇི་ལྟར་འཚམ་པར་ཆོས་སྟོན་པས་སྒྲོགས་ཤིག་པའོ། །གཞན་གྱིས་མི་མཐུན་པའི་ཕྱོགས་ཞི་བར་བྱེད་པས་ན་གཏཽགས་ཤིག་པའོ། །དེས་འགྲོ་བ་བདུན་གྱི་སྡུག་བསྔལ་ཞི་བར་བྱེད་པས་ན་རྒྱ་མཚོ་བདུན་སྐོམས་ཤིག་པའོ། །ཉོན་མོངས་པ་ཞི་བར་བྱེད་པས་ཀླུ་བརྒྱད་ཆིངས་ཤིག་པའོ། །རྣམ་པར་རྟོག་པ་དགྲ་དང་འདྲ་བར་འཛིན་པར་བྱེད་པས་ན་དགྲ་བོ་ཟུང་ཤིག་པའོ།།

།།གསུམ་པ་ཆོས་ཀྱི་སྐུ་ནི། རྟེན་ཅིང་འབྲེལ་བར་འབྱུང་བའི་དེ་བཞིན་ཉིད་སྤྲོས་པའི་མཐའ་དང་བྲལ་བ། སྐྱེ་བ་དང་འགག་པ་མེད་པའི་དབྱིངས་མངོན་དུ་གྱུར་པ་སྟེ། རྟེན་འབྲེལ་གྱི་རང་བཞིན་དབྱངས་བཅུ་གཉིས་ཀྱིས་བསྟན་ནོ། ། འབྲས་བུའི་རྒྱུད་ལ་སྦྱར་ཏེ་བཤད་པ་བསྟན་ཟིན་ཏོ། །དེ་ལྟར་རྒྱུད་གསུམ་ལ་སྦྱར་ཏེ་བཤད་པས། རྩ་བའི་སྔགས་ཀྱི་དོན་མཐའ་དག་ཅི་རིགས་པར་བསྟན་ཟིན་ཏོ།། འདིར་ནི་ལེགས་བསམ་བླ་མའི་གསུང་བཞིན་དུ། །སྙིང་པོའི་རྒྱུད་ཀྱི་སྙིང་པོ་རྣམ་ཕྱེ་ལས། །དགེ་བ་གང་བསྐྲུན་དེས་འདིར་སྐྱེ་བོ་ཀུན། །དགའ་བའི་གནས་ཀྱི་རྒྱལ་མཚན་འཛིན་པར་ཤོག །ཐུབ་པའི་གཙུག་ལྟར་གཏིང་དཔག་མི་ནུས་དོན། ། གསང་སྔགས་རྒྱ་མཚོའི་ཚུལ་ལ་བླུན་པོ་བདག །ཉེར་ཞི་སྐལ་པ་ཆུང་ཡང་འཁོར་བ་ན། །ཡང་དག་སྟོན་མཛད་གྲགས་པ་རྒྱལ་མཚན་ལ། །དེ་ལྟར་བཤད་འདི་དེ་དང་གཞན་དག་གི །བཀས་གནང་གསོལ་བ་འདེབས་པའི་ངོར་བྱས་ཏེ། །ཧ་ཅང་སྤྲོས་མིན་ཤིན་ཏུ་བསྡུས་མིན་པར། །རྣམ་པར་ཕྱེ་ལ་ངོ་མཚར་བསྐྱེད་པར་གྱིས། ། རྩ་བའི་སྔགས་ཀྱི་རྣམ་པར་བཤད་པ། སྙིང་པོའི་དོན་གསལ་བ་ཞེས་བྱ་བ། དཔལ་ས་སྐྱ་པ་ཆེན་པོའི་ཞབས་ཀྱི་ཟེའུ་འབྲུའི་རྡུལ་རྙོག་པ་མེད་པ་ཡན་ལག་མཆོག་གིས་གུས་པར་ལེན་པ། ཤཱཀྱའི་དགེ་བསྙེན་ཀུན་དགའ་རྒྱལ་མཚན་ཞེས་བྱ་བ་སྒྲ་རིག་པ་དེས་སྦྱར་བ་འདི་ཡོངས་སུ་རྫོགས་སོ།། །། ༄༅། ། ¡Ã ཚོགས་འཁོར་ཆོ་ག་ ( ¡¶ ཞ ¡· རྣལ་འབྱོར་བླ་ན་མེད་པའི་ཚོགས་ཀྱི་འཁོར་ལོའི་ལག་ཏུ་བླང་བའི་རིམ་པ་ ) བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །སངས་རྒྱས་ཐམས་ཅད་གཅིག་བསྡུས་པའི། །བླ་མའི་ཞབས་ལ་ཕྱག་འཚལ་ནས། །བསོད་ནམས་དང་ནི་ཡེ་ཤེས་ཚོགས། །བསྒྲུབ་ཕྱིར་དེ་ཡི་ཆོ་ག་བཤད། །བཅོམ་ལྡན་འདས་ ¡Ã དཔལ་དགྱེས་པ་ ( ¡¶ ལུ ¡· ཀྱེའི་ ) རྡོ་རྗེའམ། འཁོར་ལོ་བདེ་མཆོག་ལ་སོགས་པའི་རྣལ་འབྱོར་བླ་ན་མེད་པའི་རྒྱུད་སྡེ་ལས་བྱུང་བའི་ཚོགས་ཀྱི་འཁོར་ལོ་བྱེད་པར་འདོད་ན་

( ¡¶ ཞ ¡· + སྤྱི་དོན་ ) གསུམ་སྟེ། ཇི་ལྟར་བྱ་བའི་ཆོ་ག་དང༌། དེ་ལ་གཞན་གྱི་རྩོད་པ་སྤང་བ། ཆོ་གའི་རྣམ་གྲངས་ཀྱི་རབ་ཏུ་དབྱེ་བའོ། །དང་པོ་ལ་དྲུག་སྟེ། དུས། གནས། གྲོགས། ཡོ་བྱད། ཆོ་ག དགོས་པའོ། ། ¡Ã དུས་ ( ¡¶ ལུ ¡· དང་པོ་ ) ལ་རྒྱུན་གྱི་དུས་དང༌། ཁྱད་པར་གྱི་དུས་གཉིས་སོ། །རྒྱུན་གྱི་དུས་ནི་ཡར་ངོ་མར་ངོའི་ཚེས་བརྒྱད་དང༌། བཅུ་དང༌། བཅུ་བཞི་དང༌། བཅོ་ལྔ་སྟེ་བཞི་དང༌༑ མར་ངོ་ལའང་དེ་ལྟར་བཞི་སྟེ་བརྒྱད་དོ། ( ¡¶ ལུ ¡· + གཉིས་པ་ ) ཁྱད་པར་གྱི་དུས་ནི་དབང་བསྐུར་རབ་གནས་སྦྱྀན་སྲེག་རྒྱུད་ཉན་བཤད་ལ་སོགས་པའི་དུས་རྣམས་སོ ༑ ༑ གཉིས་པ་གནས་ནི་གསུམ་ལས། ལས་དང་པོ་པས་རང་གི་ཁྱིམ་དང༌། གཙུག་ལག་ཁང་ལ་སོགས་པ་དབང་བསྐུར་བ་མ་ཐོབ་པས་དབེན་པའོ། །སེམས་བརྟན་པ་ཐོབ་ནས་དུར་ཁྲོད་དམ་རིའི་བྱ་སྐྱིབས་ལ་སོགས་པའོ། །བརྟན་པ་ཆེར་ཐོབ་ནས། ཡུལ་ཉྀ་ཤུ་རྩ་བཞི་ལ་སོགས་པའོ། །གསུམ་པ་གྲོགས་ནི། དབང་བསྐུར་བ་ཐོབ་ཅིང་དམ་ཚིག་མ་ཉམས་པའི་དཔའ་བོ་དང་རྣལ་འབྱོར་མའོ། །བཞི་པ་ཡོ་བྱད་ནི་ཅི་འབྱོར་པ་ཡིན་ན་ཡང༌། ཡེ་ཤེས་ཀྱི་མཁའ་འགྲོ་མ་སྡུད་པའི་རྫས་མེད་དུ་མི་རུང་བ་མ་ད་ན་དང་བ་ལའོ། །ལྔ་པ་ཆོ་ག་ལ་གསུམ། སྦྱོར་བ་དང༌། དངོས་གཞི་དང༌། རྗེས་སོ། །དང་པོ་ལ་དྲུག གནས་ཁང་བརྒྱན་པར་བྱ་བ་དང༌། ཕྱི་ནང་གི་མཆོད་པའི་ཡོ་བྱད་བཤམ་པ། རྡོ་རྗེ་སློབ་དཔོན་ ¡Ã ནང་དུ་ ( ¡¶ ལུ ¡· - ནང་དུ་ ) སྤྱན་དྲངས་ཏེ་བཞུགས་པ། བརྡ་དང་བརྡའི་ལན་བྱས་ཏེ་ནང་དུ་གཞུག་པ། ལྷའི་རྣལ་འབྱོར་ལ་གནས་པར་གསོལ་བ་གདབ་པ། ཡི་གེ་བརྒྱ་པ་བརྗོད་དེ་རྒྱུད་དག་པར་བྱ་བའོ། །དང་པོ་ནི་གནས་ཁང་ཕྱག་དར་དང༌། བའི་རྣམ་ལྔ་དང་དྲི་ཞིམ་པོའི་ཆུས་བྱུག བླ་རེ་དང་ལྡ་ལྡི་ལ་སོགས་པས་བརྒྱན། བྲིས་སྐུ་དགྲམ། བདག་བསྐྱེད་གཙོ་བོར་བྱེད་ན་དགྱེས་པ་རྡོ་རྗེའམ། འཁོར་ལོ་བདེ་མཆོག་ལ་སོགས་པའི་ལྷ་གྲངས་དང་མཐུན་པའི་གདན་སྟག་གི་ལྤགས་པའམ། དུར་ཁྲོད་ཀྱི་རས་སམ ༑ དེ་ ( ¡¶ ལུ ¡· + དག་

) མ་རྙེད་ན་གཞན་གང་ཡང་རུང་བའི་གདན། དཀྱིལ་འཁོར་གྱི་བསྐོར་ ( ¡¶ ལུ ¡· བཀོད་ ) བའི་རིམ་པ་ལྟར་བཤམ། མདུན་བསྐྱེད་གཙོ་བོར་བྱེད་ན། བསྒྲུབ་པའི་མཎྜལ་དགྱེས་རྡོར་རམ། བདེ་མཆོག་གི་གཞུང་ལུགས་དང་མཐུན་པར་བཤམ། རྡོ་རྗེ་སློབ་དཔོན་གྱིས་གཙོ་བྱས་པའི་ཚོགས་པ་རྣམས་ཀྱི་གདན་རྒན་རིམ་ལྟར་བཤམ། བདག་བསྐྱེད་གཙོར་བྱེད་པ་བརྟག་གཉིས་ལས་བཤད། མདུན་བསྐྱེད་གཙོ་བོར་བྱེད་པ་སཾ་པུ་ཊ་ལ་སོགས་པ་ནས་བཤད། ལས་དང་པོ་པས་མདུན་བསྐྱེད་གཙོ་བོར་ ¡Ã མཆོད་པ་ ( ¡¶ ལུ ¡· བསྐྱེད་པ་ ) འཇུག་པ་བདེ་གསུང༌། གཉིས་པ་ཕྱི་ནང་གི་མཆོད་པ་བཤམ་པ་ནི། དགྱེས་པ་རྡོ་རྗེ་པ་ཆུ་གསུམ་མམ་བཞི ༑ བདེ་མཆོག་པ་མཆོད་ཡོན་ཞབས་བསིལ་གཉིས་སུ་བསྡུས་ནས་མཛད། ཆུ་དེ་རྣམས་མཆོད་ཡོན་གྱི་ཡན་ལག་ཡིན་པས། མཆོད་ཡོན་ ¡Ã འབུལ་ཞེས་མཆོད་ཡོན་ ( ¡¶ ལུ ¡· - འབུལ་ཞེས་མཆོད་ཡོན་ ) གྱི་མིང་དུ་བཏགས་པའང་ཡོད། ཆུ་བཞིར་བྱེད་ན་ཞབས་བསིལ་ལ་ག་པུར་གུར་གུམ་ལ་སོགས་པའི་དྲི་བཟང་གདབ། ཞལ་བསིལ་ལ་མངར་གསུམ། འཐོར་འཐུང་ལ་ཆུ་གཙང་མ་ཉིད། མཆོད་ཡོན་ལ་མེ་ཏོག་དཀར་པོ་གདབ། མེ་ཏོག་ལ་སོགས་པའི་མཆོད་པ་རྣམ་ལྔ་ཅི་འབྱོར་པའམ། གྲུབ་ན་རྒྱ་ཆེར་བཤམས། དགྱེས་རྡོར་བདེ་མཆོག་གི་གཞུང་ ( ¡¶ ལུ ¡· - གཞུང་ ) ལུགས་དང་མཐུན་པའི་འཇིག་རྟེན་ལས་འདས་པའི་གཏོར་མ་གཅིག་དང༌། ཆོས་སྐྱོང་གིས་གཙོ་བྱས་པའི་འཇིག་རྟེན་པ་ལ་གཅིག གཞི་བདག་ལ་གཅིག རང་ལ་དགོས་པ་ཡོད་ན་གཏོར་མ་གཞན་ཡང་ ¡Ã བཤམ་པར་ ( ¡¶ ལུ ¡· - བཤམ་པར་ ) བྱའོ། ། འབྱོར་ན་མང་དུ་བཤམས་ཀྱང་ཆེས་བཟང༌། པདྨ་བྷཉྫ་ནར་མ་ད་ན་བླུགས་ཏེ། དཔྲལ་བ་རང་ལ་བསྟན་པ་རང་གི་མདུན་དུ་བཞག དམ་ཚིག་གི་རྡོ་རྗེ་དྲིལ་བུ་ཡང་གཡས་གཡོན་དུ་གོ་མ་ནོར་བར་བཞག གཞན་ཡང་ལོངས་སྤྱོད་པའི་ཡོ་བྱད་ ¡Ã ཅི་འབྱོར་པའམ། ( ¡¶ ལུ ¡· - ཅི་འབྱོར་པའམ། ) གང་དགོས་པ་ཐམས་ཅད་སྟ་གོན་བྱ། གསུམ་པ་རྡོ་རྗེ་སློབ་དཔོན་བཞུགས་པ་ནི། རྡོ་རྗེ་སློབ་དཔོན་ལ་མཎྜལ་དང་མེ་ཏོག་ཅི་འབྱོར་བ་ཕུལ་ལ།

སེམས་ཅན་ཐམས་ཅད་ཀྱི་དོན་དུ་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་མཆོད་པའི་ཕྱིར། ཚོགས་ཀྱི་རྡོ་རྗེ་སློབ་དཔོན་མཛད་དུ་གསོལ། ཞེས་གསོལ་བ་གདབ། དེ་ནས་བདག་བསྐྱེད་གཙོ་བོར་མཆོད་ན། རྡོ་རྗེ་སློབ་དཔོན་དབུས་སུ་མདུན་བསྐྱེད་གཙོ་བོར་མཆོད་ ( ¡¶ ལུ ¡· བྱེད་ ) ན ༑ ཚོགས་པའི་གྲལ་མགོར་གདན་བཤམས་པ་ལ་བཞུགས་པར་བྱའོ། ། བཞི་པ་ ( ¡¶ ལུ ¡· + ནང་དུ་བཞུགས་པ་ནི། ) དབྱུག་སྔོན་ཅན་གྱི་ང་རྒྱལ་འཛིན་པའི་རྡོ་རྗེ་སློབ་མས་ལས་ཐམས་ཅད་པའི་བུམ་པ་དང་ལྡན་པ་སྒོ་དྲུང་དུ་བཞག་ལ་བརྡ་དང་བརྡའི་ལན་བྱས་ཏེ་མི་འཕྲོད་པ་རྣམས་ཕྱིར་བསྐྲད། འཕྲོད་པ་རྣམས་ནང་དུ་འཇུག་པའི་དོན་དུ་འདི་ལྟར་གསོལ་བ་གདབ་སྟེ། ཁྱོད་ཀྱི་དམ་ཚིག་ལ་ནི་ཁྲོ་བོ་ ¡Ã སྔོན་པོ་ ( ¡¶ ཞ ¡· དབྱུག་སྔོན་ ) མཛེས། །དངོས་གྲུབ་ཕྱག་ན་དབྱུག་ཏོ་རིན་ཆེན་བཅིངས་པ་འཛིན། །དཔལ་ལྡན་དཔའ་བོ་དཔའ་མོ་དུལ་བར་འཁོར་སྒྲོལ་ཁུམས ༑ ༑ མཁའ་མཛེས་རྣལ་འབྱོར་པ་ཡིས་ནང་དུ་བདག་ཐོངས་ཤིག །ཅེས་བརྗོད་དོ། །དེ་ནས་དབྱུག་སྔོན་ཅན་གྱིས་ལས་ཐམས་ཅད་པའི་བུམ་ཆུས་བསངས་ལ

༑ འདི་སྐད་ཅེས་བརྗོད་དོ། །འདིར་ནི་ཆོས་རྣམས་བཟང་པོར་ལྟོས། །འདུ་བ་རྣམས་ནི་ ( ¡¶ ལུ ¡· ལ་ ) ཐེ་ཚོམ་མེད། །བྲམ་ཟེ་ཁྱི་དང་གདོལ་པ་ཡང༌། །རང་བཞིན་གཅིག་པ་ཉིད་དུ་ཟོ། །ཞེས་བྱ་བའི་ཚིགས་བཅད་བརྗོད་ལ། ནང་དུ་གཏང༌། འདིའི་ཆོ་ག་རྣམས་ཤེས་པ་དཀའ། བྱས་ནས་མ་རྫོགས་ན་ཆོ་ག་ཉམས་པར་འགྱུར་བས་མི་ཤེས་པ་རྣམས་ཀྱིས་ལྷའི་ང་རྒྱལ་དང་ལྡན་པས། བག་ཡོད་པར་བྱས་ལ་འཇུག་གོ །རྡོ་རྗེ་སློབ་དཔོན་གྱིས་གཙོ་བྱས་པའི་རྒན་རིམ་ལྟར་གྲལ་ལ་འཁོད་དོ། །ལྔ་པ་གསོལ་བ་གདབ་པ་ནི། ལས་ཀྱི་རྡོ་རྗེ་སློབ་མས་སྤྱིར་མཎྜལ་ཕུལ ༑ སོ་སོའི་ཕྱག་ཏུ་མེ་ཏོག་བཞག་ལ། ཕྱག་འཚལ་ཐལ་མོ་སྦྱར་ལ། ངག་ཏུ། ཀུན་བཟང་རྣམ་འཕྲུལ་མཆོད་པའི་སྤྲིན་ཆེན་གྱིས། །དཔའ་བོ་རྣལ་འབྱོར་མ་རྣམས་མཆོད་པ་དང༌། །ཡོན་བདག་བགེགས་ཞི་ཚོགས་གཉིས་བསག་པའི་ཕྱིར།། གཉིས་མེད་ཏིང་འཛིན་དག་ལ་གནས་པར་གསོལ། །ཞེས་བྱ་བའམ། ཡང་ན་སོ་སོ་ནས་ལྷའི་རྣལ་འབྱོར་ལ་གནས་པར་ཞུ་ཞེས་བསྡུ་བའི་ཚིག་གིས་གསོལ་བ་གདབ ༑ དེ་ནས་མེ་ཏོག་རྣམས་བསྡུས། བླ་མ་ལ་ཡོན་དུ་ཕུལ། བླ་མས་ཀྱང་བླ་མ་བརྒྱུད་པ་དང་ཡི་དམ་གྱི་ལྷ་ལ་དབུལ་ཏེ། མཎྜལ་གྱི་དབུས་སུ་སྤུང༌། དྲུག་པ་རྒྱུད་སྦྱང་བ་ནི། ཐམས་ཅད་ཀྱིས་དམ་ཚིག་གི་ཉེས་པ་བཤགས་པའི་ཕྱིར། སྤྱི་བོར་རྡོ་རྗེ་སེམས་དཔའ་མན་ངག་ལྟར་བསྒོམ། ཡི་གེ་བརྒྱ་པ་ཅི་རིགས་པར་བཟླས་ལ། ཨ་བྷི་དྷ་ན་ནས་འབྱུང་བའི་ཚིག་འདི་བརྗོད། བདག་ནི་མི་ཤེས་རྨོངས་པ་སྟེ། ། དམ་ཚིག་ལས་ནི་འགའ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་སྐྱབས་སུ་མཆི། །ཞེས་བརྗོད་དོ། །གཉིས་པ་དངོས་གཞི་ལ་ཚིམ་པ་དྲུག་སྟེ། རྣལ་འབྱོར་ཆེན་པོའི་རྒྱུད་ཐམས་ཅད་ཀྱི་དགོངས་པ་བསྡུས་པ། སཾ་པུ་ཊ་ལས་འབྱུང་བའི་ཚུལ་བཤད་ན། ཏིང་ངེ་འཛིན་གྱི་དཀྱིལ་འཁོར་མཆོད་པ་རྒྱས་ ( ¡¶ ཞ ¡· བྱས་ ) པས་ཚིམ་པ། སྙིང་གར་ཡེ་ཤེས་ཀྱྀ་ལྷ་བདུད་རྩི་མྱངས་པས་ཚིམ་པ།

ཕྱི་རོལ་གྱི་འབྱུང་པོའི་ཚོགས་གཏོར་མས་ཚིམ་པ། དམ་ཚིག་དང་ལྡན་པའི་དཔའ་བོ་དང་རྣལ་འབྱོར་མ་རྣམས་ནང་གི་སྦྱྀན་སྲེག་གིས་ཚིམ་པ། ཕྱི་ནང་གི་མཁའ་འགྲོ་མ་རྣམས་གླུ་གར་གྱིས་ཚིམ་པ། ལུས་ཀྱི་དཀྱིལ་འཁོར་ལྷན་ཅིག་སྐྱེས་པའི་ཡེ་ཤེས་ཀྱིས་ཚིམ་པའོ། །དང་པོ་ནི་དགྱེས་པའི་རྡོ་རྗེ་ལྟར་ན། ཚོགས་ཀྱི་ཞིང་སྤྱན་དྲང་པ་ནས་སྲུང་བའི་འཁོར་ལོའི་བར་ ( ¡¶ ལུ ¡· - བར་ ) མངོན་རྟོགས་རྒྱས་འབྲིང་ལྟར་བསྒོམས་ནས། དེ་ཁོ་ན་ཉིད་བཅུའི་བསྲུང་བའི་དེ་ཁོ་ན་ཉིད་དང༌། ཕྱིར་བཟློག་པའི་དེ་ཁོ་ན་ཉིད་བསྒྲུབ་པའི་ཕྱིར། ཨུཥྞཱི་ཥའི་སྔགས་ཅི་རིགས་བཟླས། འདི་ད་ལྟར་བར་ཆད་བསྲུང་བ། ཕྱིས་འཚང་རྒྱ་བ་ན་སྲོད་ལ་བདུད་འདུལ་བའི་རྟེན་འབྲེལ་ཡིན། བདེ་མཆོག་ལྟར་ན་སྲུང་འཁོར་བསྒོམ་པ་ཙམ་ལས་སྔགས་ཟློ་བ་སྐབས་འདིར་མི་མཛད་དེ། དེ་ནས་དགྱེས་རྡོར་ ( ¡¶ ལུ ¡· + རམ་ ) བདེ་མཆོག་ལ་སོགས་པ་ཆོ་ག་གང་བྱེད་ཀྱང་རང་རང་གི་རིམ་པ་གཉིས་ ¡Ã རིམ་པ་ལྟར་ཚར་ ( ¡¶ ལུ ¡· ཚང་ ) བར་བསྒོམ། གཙོར་རང་རང་གི་རྩ་སྔགས། སྙིང་པོ། ཉེ་སྙིང༌། འཁོར་གྱི་ལྷ་རྣམས་དང་བཅས་པ་རྣམས་ཀྱི་སྔགས་ཅི་ནུས་པ་བཟླས། དེ་ལྟར་རིམ་པ་གཉིས་བཟླས་པ་དང་བཅས་པ་ནི། དེ་ལྟར་རྒྱུ་དུས་སུ་བསོད་ནམས་དང་ཡེ་ཤེས་ཀྱི་ཚོགས་སྒྲུབ་ཅིང༌། སངས་རྒྱས་ཀྱི་ཞིང་ཡོངས་སུ་དག་པ་དང༌། སེམས་ཅན་སྨིན་པར་བྱེད་པ། ལུས་ངག་ཡིད་གསུམ་གྱི་གནས་ངན་ལེན་སྦྱོང་ཞིང༌། སྐུ་གསུམ་མམ་བཞིའི་རྟེན་འབྲེལ་བསྒྲུབ་པ། འབྲས་བུའི་དུས་སུ་འོག་མིན་དུ་སངས་རྒྱས་ནས་ཞིང་ཁམས་དཔག་ཏུ་མེད་པར་སྤྲུལ་པའི་སྐུས་སེམས་ཅན་གྱི་དོན་མཛད་པའི་རྟེན་འབྲེལ་ཡིན། ཏིང་ངེ་འཛིན་གྱི་དཀྱིལ་འཁོར་དེ་ལྟར་བསྒོམས་པ་ ( ¡¶ ལུ ¡· - པ་ ) ལ ༑ མཆོད་པ་རྒྱས་པས་ཚིམ་པ་ནི། དང་པོ་ཕྱི་མཆོད་དངོས་སུ་བཤམས་པ་དགྱེས་རྡོར་ལྟར་ན། ཨོཾ་བཛྲ་ཨམྲྀ་ཏ་ཀུཎྜ་ལི་ ¡Ã ཧ་ན་ཧ་ན་ཧཱུྃ་ ( ¡¶ ཞ ¡· - ཧ་ན་ཧ་ ) ཧཱུྃ་ཕཊ་ཅེས་བརྗོད་ཅིང་རྡོ་རྗེའི་རྩེས་མ་ད་ན་གཏོར་ཞིང་

( ¡¶ ཞ ¡· + བགེགས་ ) བསང༌། བདེ་མཆོག་ལྟར་ན། སུམ་བྷ་ནིའི་སྔགས་ཀྱིས་བསང༌། དེ་ནས་སྭ་བྷཱའི་སྔགས་ཀྱིས་མཆོད་བྱ་མཆོད་བྱེད་མཆོད་པའི་ཡུལ་ཐམས་ཅད་སྟོང་པར་བསམ། སྟོང་པའི་ངང་ལས་མཆོད་པའི་ཡུལ་དང༌། མཆོད་པར་བྱེད་པ་པོ་བདག་ཉིད་གཉིས་ཀ་སྔར་བཞིན་དུ་རྨི་ལམ་སྒྱུ་མ་ལྟ་བུའི་ལྷའི་སྐུར་བསམས་ལ། མཆོད་པ་ཐམས་ཅད་ཀྱང་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ། ངོ་བོ་བཟང་ཞིང་གཙང་བ། དྭངས་ཤིང་ཐོགས་པ་མེད་པ། ཡུལ་ནམ་མཁའི་མཐས་ཁྱབ་པ། དུས་འཁོར་བ་ཇི་སྲིད་གནས་ ( ¡¶ ལུ ¡· - གནས་ ) པའི་བར་དུ་རྒྱུན་མི་འཆད་པར་བསམས་ལ། རྒྱུད་ལས་གསུངས་པའི་སྔགས་དང༌། ཏིང་ངེ་འཛིན་དང་ཕྱག་རྒྱས་དབུལ། རྒྱུད་ལས་མ་གསུངས་པའི་སྔགས་དང་ཕྱག་རྒྱ་ལ་སོགས་པ་བྱས་ཀྱང་ཆོ་ག་མ་དག་པའི་ཕྱིར་སངས་རྒྱས་དགྱེས་པའི་མཆོད་པར་མི་འགྲོ ༑ སངས་རྒྱས་དགྱེས་པ་ལ་སངས་རྒྱས་ཀྱིས་ ( ¡¶ ལུ ¡· - ཀྱིས་ ) གསུངས་པ་ཉིད་བྱེད་དགོས། ¡Ã དེ་བཞིན་དུ་ ( ¡¶ ལུ ¡· གཉིས་པ་ལ། ) ནང་བདུད་རྩིའི་མཆོད་པའང་གཏོར་མ་བཞིན་བྱིན་གྱིས་བརླབས་ལ་གཡོན་པའི་མཐེབ་སྲིན་གྱིས་གཏོར་ཞིང་ནང་མཆོད་ཀྱི་ཕུད་རྩ་བའི་བླ་མ་ལ་དབུལ། དེ་ནས་བླ་མ་བརྒྱུད་པ་རྣམས་ལ། དེ་ནས་ཡི་དམ་གྱི་ལྷ་ལ། དེ་ནས་ཆོས་སྐྱོང་དང་འབྱུང་པོ་ལ་སོགས་པ་ ( ¡¶ ལུ ¡· + ལ་ ) ཕུད་ལ་དབང་བ་རྣམས་ལ་རང་རང་གི་སྔགས་ཀྱིས་དབུལ། གཉིས་པ་སྙིང་གར་ཡེ་ཤེས་ཀྱི་ལྷ་བདུད་རྩི་མྱངས་པས་ཚིམ་པ་ནི། དེ་ནས་ ( ¡¶ ཞ ¡· + རང་གི་ ) སྲིན་ལག་གིས ༑ ལྕེ་རྩེ། སྨིན་མཚམས། སྤྱི་གཙུག་རྣམས་སུ་ཐིག་ལེ་རེ་བྱ། དེ་སྐད་དུ། རྣལ་འབྱོར་མ་ནི་ཐམས་ཅད་ལ། །མཐེ་བོའི་འཐོར་མས་སོ་སོར་དབུལ། །དེ་འོག་རང་གི་རྣམ་པ་ཡིས། །བདག་ཉིད་ལ་ནི་བསམ་པར་བྱ། ། ¡Ã ལྕེ་རྩེ་ཐིག་ལེ་ ( ¡¶ ཞ ¡· ཐིག་ལེ་ལྕེ་ཡི་ ) སྟེང་དུ་ཡང༌། །བློ་དང་ལྡན་པས་ ¡Ã གནས་གསུམ་ ( ¡¶ ཞ ¡· - གནས་གསུམ་ ) ¡Ã མཆོད ( ¡¶ ཞ ¡· གསུམ་མཆོད་བྱ ¡¶ ལུ ¡· མྱང་ ) ། །ཅེས་གསུངས་པ་ལྟར་རོ། །དེ་ནས་དགྱེས་རྡོར་ལྟར་ན་

( ¡¶ ལུ ¡· + རྡོ་རྗེ་ ) དྲིལ་བུ་འཁྲོལ་ཞིང༌། ནམ་མཁར་རྗེ་བཙུན་བལྟས་ནས་ནི། །ཞེས་བྱ་བ་ལྷ་མོ་བརྒྱད་ཀྱིས་མཆོད་པ་དང༌། ཁྱོད་ནི་རྣལ་འབྱོར་མ་ཚོགས་ཡོངས་སུ་བསྐོར་ཞེས་བྱ་བའི་བསྟོད་པ་དང༌། བསྟོད་པ་ཉི་ཤུ་པ་ལ་སོགས་པ་ཅི་ཤེས་པས་བསྟོད། བདེ་མཆོག་ལྟར་ན་ཕྱོགས་བཅུའི་སངས་རྒྱས་ཀྱི་བསྟོད་པའམ། སློབ་དཔོན་བྷུ་རི་པས་མཛད་པའམ། བཅོམ་ལྡན་འདས་ཀྱི་རྩ་སྔགས་ ( ¡¶ ཞ ¡· + དང་ ) རྐང་པ་བརྒྱད་པ་ལ་སོགས་པ་ཅི་ཤེས་པས་བསྟོད། ¡Ã དེ་དག་ ཆོས་རྗེ་ས་པཎ་གསུང་རབ་དཔེ་བསྡུར་མ་པོད་གཉིས་པ། མེལ་པོའི་ཤུལ་བཞག་ལས། ས་སྐྱ་བཀའ་འབུམ། PAGE 176PAGE 175