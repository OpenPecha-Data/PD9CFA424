སྤང་བར་བྱ་བ་ཡིན། །ལུང་དང་བླ་མའི་མན་ངག་དང༌།། མཁའ་འགྲོའི་ལུང་བསྟན་གསུམ་སྦྱར་ནས། །དུར་ཁྲོད་ཐོད་པ་བཟང་ངན་གྱི

༑༑ སྤང་བླང་ཤེས་པར་བྱ་བའི་ཕྱིར།།སྡེ་སྣོད་འཛིན་པ་ས་སྐྱ་པས༌།།ཐོད་ པའི་མན་ངག་མདོར་བསྡུས་བསྟན། །བཀྲ་ཤིས་པར་གྱུར་ཅིག། །། ༄༅། །ཡན་ལག་བརྒྱད་པའི་སྙིང་པོ་ཞེས་བྱ་བ་བཞུགས་སོ། ། ༄༅། །རྒྱ་གར་སྐད་དུ། ཨཥྟ་ཨངྒ་ནཱ་མ་ཧྲི་ད་ཡ། བོད་སྐད་དུ། ཡན་ལག་བརྒྱད་པའི་སྙིང་པོ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻཌཱུརྱ་འོད་ཀྱི་རྒྱལ་པོ་ལ་ཕྱག་འཚལ་ལོ། །འདོད་ཆགས་ལ་སོགས་མ་ལུས་པ་ཡི་ནད། །རྒྱུན་དུ་འབྲེལ་བས་ལུས་ཀུན་མ་ལུས་ཁྱབ། །འདོད་དང་ཁྲོ་བ་མ་ལུས་སེལ་བ་ཡི། །སྨན་པ་སྔོན་མེད་དེ་ལ་ཕྱག་འཚལ་ལོ། །དེ་ནས་ཚེ་རིང་བར་འདོད་པའི་ལེའུ་བཤད་པར་བྱའོ། །རྒྱུན་ཤེས་ཀྱི་བུ་ལ་སོགས་པ་དྲང་སྲོང་ཆེན་པོ་རྣམས་ཀྱིས་འདི་ལྟར་བཤད་དེ། ཚེ་ནི་རིང་བར་འདོད་པ་ཡིས། །ཆོས་དང་ནོར་དང་བདེ་བ་བསྒྲུབ། །ཚེ་ཡི་རིག་བྱེད་ལུང་བཤད་པ། །རབ་ཏུ་གུས་པས་མཉན་པར་བྱ། །ཚངས་པས་ཚེ་ཡི་རིག་བྱེད་དྲན། །སྐྱེ་རྒུའི་བདག་ལ་བཤད་པ་ཡིན། །དེ་ཡིས་ཐ་སྐར་དེས་བརྒྱ་བྱིན། །དེས་རྒྱུན་ཤེས་སོགས་དྲང་སྲོང་ལའོ། །དེ་ཡིས་མེ་བཞིན་འཇུག་ལ་སོགས། །དེ་རྣམས་ཀྱིས་རྒྱུད་སོ་སོར་བྱས། །ཤིན་ཏུ་འཐོར་བ་དེ་རྣམས་ལས། །རབ་གཅེས་ཕལ་ཆེར་བཏུས་པ་ནི། །ཤིན་ཏུ་བསྡུས་མིན་རྒྱས་མིན་པའི། །ཡན་ལག་བརྒྱད་པའི་སྙིང་པོ་བྱས། །ལུས་དང་བྱིས་པ་གདོན་ལུས་སྟོད། །མཚོན་དང་མཆེ་བ་རྒས་རོ་ཙ། །གསོ་སྤྱད་གང་ལ་གནས་པ་ཡི། །ཡན་ལག་བརྒྱད་དུ་དེ་བཤད་དོ། །རླུང་དང་མཁྲིས་པ་བད་ཀན་ཡང༌། །ཉེས་པ་རྣམ་གསུམ་མདོར་བསྡུས་ཡིན། ཁྱབ་དང་མྱུར་དུ་བྱེད་ཕྱིར་དང༌། །སྟོབས་ལྡན་གཞན་དང་འཁྲུགས་བྱེད་ཅིང༌། །རང་རྒྱུད་རྩུབ་དང་ནད་མང་ཕྱིར། །ཀུན་ལས་རླུང་ནི་སྟོབས་ལྡན་ཡིན། །དེ་ནི་རྣམ་གྱུར་མ་གྱུར་གྱིས། །ལུས་ནི་འཇོམས་དང་གནས་པ་ཡིན། །དེ་ཁྱབ་གྱུར་ཀྱང་སྙིང་ཁ་དང༌།

།ལྟེ་བའི་འོག་བར་སྟེང་ན་གནས ༑ ༑ ན་ཚོད་ཉིན་ཞག་ཟས་ཟོས་ནས། །དེ་ནི་མཐའ་དབུས་སྤོག༷ས་རྟོག༷ས་རིམ། །དེས་ནི་འཇུ་བ་མི་སྙོམས་རྣོ། །ཆུང་དང་མཉམ་པས་མཉམ་པར་འགྱུར། །དེ་ནི་ལྟོ་བ་སྲ་སྙི་རན། །མཉམ་པས་ཀྱང་ནི་བར་མར་འགྱུར།། སྐྱེ་བའི་དང་པོ་ཁུ་ཁྲག་གནས། །དུག་ཅན་སྲིན་བུའི་དུག་དང་མཚུངས། ། དེ་ནི་རང་བཞིན་རྣམ་གསུམ་སྟེ། །ཆུང་འབྲིང་ཆེན་པོ་སོ་སོར་ལྟ། །མ་ལུས་པ་ལ་ཁམས་མཉམ་པ། །མཆོག་ཡིན་ཉེས་པ་གཉིས་འབྱུང་སྨད། །དེ་ལ་རླུང་ནི་རྩུབ་ཅིང་ཡང༌། །གྲང་ཞིང་སྲ་ལ་ཕྲ་ཞིང་གཡོ། །མཁྲིས་པ་སྣུམ་བཅས་རྣོ་ཞིང་དྲོ། །ཡང་ཞིང་དྲི་མནམ་འཁྲུ་ཞིང་གཤེར། །བད་ཀན་སྣུམ་བསིལ་ལྕི་བ་དང༌། །རྟུལ་ཞིང་འཇམ་བརྟན་འབྱར་བག་ཅན། །དེ་གཉིས་གསུམ་ཟད་འཁྲུགས་པ་ལས། །ལྡན་པ་དང་ནི་འདུས་པ་ཡིན། ། ལུས་ཟུངས་དྭངས་མ་ཁྲག་དང་ཤ །ཚིལ་དང་རུས་རྐང་ཁུ་ཆུ་སྟེ། །གནོད་བྱ་བདུན་ཡིན་དྲི་མ་གཅིན། །བཤང་བ་རྔུལ་ལ་སོགས་པའང་ཡིན། ། ཐམས་ཅད་མཉམ་པས་འཕེལ་འགྱུར་ཞིང༌། །དེ་ལས་ལྡོག་པས་གནོད་པར་འགྱུར ༑ ༑ ཀུན་གྱི་རྣམ་ཀུན་འཕེལ་བ་ནི། །རྫས་དང་ཡོན་ཏན་བྱ་བས་མཚུངས ༑ ༑ ལྡོག་པ་ཡིས་ནི་དངོས་པོ་རྣམས། །དེ་ལས་གཞན་དུ་གྱུར་པ་ཡིན ༑ ༑ རོ་ནི་མངར་སྐྱུར་ལན་ཚྭ་དང༌། །ཚ་དང་ཁ་དང་བསྐ་བ་སྟེ། །རྫས་དྲུག་ལ་གནས་དེ་རྣམས་ཀྱང༌། །གོ་རིམ་བཞིན་དུ་སྟོབས་ཆེན་ཡིན། །དེ་ལས་དང་པོ་གསུམ་པོ་ནི། །རླུང་འཇོམས་ཚ་སོགས་བད་ཀན་སེལ། །བསྐ་དང་ཁ་དང་མངར་བ་ནི། །མཁྲིས་སེལ་གཞན་དག་སྐྱེད་པ་ཡིན། །དེ་ལྟར་རྫས་ནི་རྣམ་པ་གསུམ། །ཞི་འཁྲུགས་ཐ་མལ་གནས་ལ་ཕན། །དེ་ཡི་ནུས་པ་བཤད་པ་ནི། །ཚ་བསིལ་ཕུལ་བྱུང་བདག་ཉིད་པས། །ནུས་པ་རྣམ་པ་གཉིས་སུ་བཤད། །རྫས་ཀྱི་ཞུ་བ་རྣམ་གསུམ་སྟེ། །མངར་སྐྱུར་ཁ་བའི་བདག་ཉིད་ཅན། །ཡོན་ཏན་ལྕི་རྟུལ་བསིལ་དང་སྣུམ། །འཇམ་ཞིང་སྐ་བ་མཉེན་དང་བརྟན། །ཕྲ་བ་དང་བཅས་སྐམ་བག་ཅན། །དེ་ལྡོག་པ་དང་ཉི་ཤུ་ཡིན། །དུས་གདོན་ལས་ཀྱིས་སྦྱོར་བ་རྣམས། །དམན་དང་ལོག་དང་ལྷག་པ་རྣམས།

།ཡང་དག་སྦྱོར་བས་ནད་དང་ནི། །ནད་མེད་རྒྱུ་གཅིག་ཡིན་ཞེས་བཤད། །དེ་ཡི་དབྱེ་བ་བསྟན་པ་ནི། །དེ་ལ་ནད་ནི་རང་བཞིན་གནས ༑ ༑གློ་ བུར་ཆ་ཡིས་གཉིས་སུ་བཤད། །དེ་རྣམས་ལུས་སེམས་དབྱེ་བ་ཡིས། །གནས་ཀྱང་རྣམ་པ་གཉིས་ཡིན་ནོ། །འདོད་ཆགས་གཏི་མུག་ཀྱང་ཡིད་ཀྱི། །ཉེས་པ་གཉིས་སུ་བསྟན་པ་ཡིན། །ནད་པ་ལྟ་དང་རེག་པ་དང་ ༑ ༑ དྲི་བ་ཡིས་ནི་ཡོངས་སུ་བརྟག །ནད་ཀྱི་གཞི་ནི་དང་པོའི་ཚུལ། ། མཚན་ཉིད་རེ་རེ་བསྟེན་ཐོབ་པ། །ས་དང་ལུས་ཀྱི་བྱེ་བྲག་གིས། །འདི་ལ་ཡུལ་པས་རྣམ་གཉིས་བཤད། ། སྐམ་ ས་ཕལ་ཆེར་རླུང་འཕེལ་ཞིང༌། །རླན་ཅན་བད་ཀན་འཕེལ་བ་ཡིན། །ཆ་མཉམ་ཉེས་པ་མཉམ་པ་སྟེ། །ས་ཡི་ཕྱོགས་ནི་གསུམ་དུ་བཤད། །སྐད་ཅིག་ལ་སོགས་ནད་ཀྱི་སྐབས། །དུས་སུ་སྨན་ནི་སྦྱོར་བར་བྱེད། །སྔ ་དྲོའི་དུས་སུ་སྐྱུག་སྨན་བཏང༌། །ཉི་མའི་གུང་ལ་བཀྲུ་སྨན་བཏང༌། །ཉི་མ་གུང་ལས་ཅུང་ཟད་ཡོལ། །སྨད་ནས་སྨན་ནི་མཁས་པས་གཏང༌། །མདོར་ན་སྨན་ནི་རྣམ་གཉིས་ཏེ། །སྦྱང་བ་དང་ནི་ཞི་བའོ། ། ལུས་ལས་བྱུང་བའི་ནད་རྣམས་ཀྱི། །རིམ་གྱིས་སྨན་གྱི་དམ་པ་ནི། །མས་བཏང་འཁྲུ་སྨན་བཟློག་སྨན་དང༌། །དེ་བཞིན་ཏིལ་མར་སྦྲང་རྩི་དང༌། །བློ་དང་བརྟན་བདག་སོགས་ཤེས་པ། ། སེམས་ཀྱི་ཉེས་པའི་སྨན་མཆོག་ཡིན། ། གསོ་བ་དག་ཏུ་བསྟན་པ་ཡང༌། །སྨན་པ་སྨན་དང་ནད་གཡོག་བཅས། ། ནད་པའི་ཡན་ལག་རྣམ་བཞི་སྟེ། །རེ་རེའང་རྣམ་པ་བཞི་བཞི་ཡིན། །སྦྱོར་ཞིང་རབ་སྦྱོར་ཤེས་པས་ན། །འདི་ནི་སྨན་པ་གཙོ་བོ་ཡིན། །སྨན་པ་མཁས་སྟེགས་གཞུང་དོན་ཤེས། །ལས་རྣམས་མཐོང་ཞིང་གཙང་བ་ཡིན། །སྨན་ནི་ཆོ་ག་མང་པོ་དང༌། །ཡོན་ཏན་མང་ལྡན་ཕུན་ཚོགས་འཕྲོད། །ནད་གཡོག་རྗེས་རྩེ་གཙང་སྦྲ་ཅན། །སྒྲིམ་ཞིག་བློ་དང་ལྡན་པ་ཡིན། །ནད་པ་ཕྱུག་ཅིང་བསྒོ་བ་ཉན། །སྨན་ཀུན་བཟོད་པར་ནུས་པའི་ལུས། །སྐྱེས་བུ་གཞོན་ཞིང་བདག་ཉིད་ཐུལ། །གནད་དུ་མ་སོང་རྒྱུ་སྔར་ཚུལ། །མཚན་ཉིད་ཆུང་དང་གནོད་པ་མེད། །གནོད་བྱ་ཡུལ་དུས་རང་བཞིན་རྣམས།

།མཚུངས་མིན་ཡན་ལག་ཕུན་སུམ་ཚོགས། །བཟའ་ནི་རྗེས་སུ་མཐུན་པ་ལ། །ཉེས་པ་ལམ་གཅིག་གསར་གསོ་སླ། །ནད་ནི་མཚོན་སོགས་ཀྱིས་བཏབ་ཅིང༌། ། གསོ་བར་དཀའ་ཞིང་དེ་ལས་འདྲེས། །གསོ་བ་ཙམ་དུ་བཤད་པ་ནི། །ཚེ་ཡི་ལྷག་མ་ལུས་ཕྱིར་འཚོ། །གོ་ཟློག་པ་ལ་གོམས་པ་ཉིད། །སྤང་བར་བྱ་བའི་ནད་པ་ནི། །བཅོས་པའི་ཐབས་མེད་ཉིད་དུ་འགྱུར། །ཤིན་ཏུ་ཕྱིན་ཅི་ལོག་པར་གནས། །འདོད་དང་རྨོངས་དང་ཁྲོ་བར་བྱེད། །འཆི་ལྟས་སྣང་ཞིང་དབང་པོ་ཉམས། །སྨན་པ་རྒྱལ་པོ་ལ་སྡང་དང༌། །དེ་དང་མི་མཛའ་སྡང་བ་དང་ ༑ ༑ ཡོ་བྱད་མི་འབྱོར་བྲེལ་བ་དང༌། །ཉན་དུ་མི་བཏུབ་ཚེ་ཟད་དང༌། ། གཏུམ་ཞིང་མྱ་ངན་ལ་གནས་འཇིགས།།བྱས་པ་མི་གཟོ་སྨན་བརྙས་སྤང༌། ། དེ་ནས་གཞན་ཡང་རྒྱུད་འདི་ཡི། །ལེའུ་བསྡུས་པ་བཤད་བྱ་ཏེ། །ཚེ་རིང་ཉིན་རེ་དུས་སྤྱོད་དང༌། །ནད་མེད་བྱ་དང་བཏུང་བ་དང༌། །ཟས་ཤེས་བྱ་དང་ཟས་བསྡམ་དང༌། །ཟས་ཚོད་སྨན་དང་རོ་ལ་གནས། །ནད་ཤེས་བྱ་དང་དེའི་དབྱེ་བ། །དེ་གསོ་བ་དང་གསོ་ཐབས་གཉིས། །སྦྱང་སོགས་སྣུམ་བཅོས་ཁྲུས་བརྟ་བྱ། །སྨན་དུད་ཁ་དོར་མིག་བཀྲུ་དང༌། །གསོ་དང་དབྱུང་ཐབས་ཟུག་རྔུ་མཚོན། །གཏར་དཔྱད་ཟུག་རྔུ་དབྱུང་བའི་དཔྱད། །མཚོན་དང་ཐལ་སྨན་མེ་བཙའི་ལས། །མདོ་གནས་ལེའུ་སུམ་ཅུ་ནི། །འདི་ཡི་ལུས་ཀྱི་བརྗོད་བྱ་སྟེ། །མངལ་དུ་འཇུག་དང་དེ་ཡི་ནད། །ཡན་ལག་གནད་ཀྱི་བྱེ་བྲག་དང༌། །རྣམ་འགྱུར་བང་ཆེན་ལས་བྱུང་དྲུག །ནད་ཀུན་འབྱུང་བའི་ནད་གཞི་དང༌། །རིམས་ཁྲག་དབུགས་མི་བདེ་གཅོང་སོགས། །ཆང་དང་གཞང་འབྲུམ་ཚད་པའི་ནད། །ཆུ་འགགས་གཅིན་ནི་སྙི་བ་དང༌། ཁོང་སྐྲན་དམུ་རྫིང་དག་དང་ནི། །སྐྱ་རྦབ་མཛེ་དང་རླུང་གིས་གཟིར། །དྲེག་ནད་དག་དང་བཅུ་དྲུག་ཡིན། །རིམས་ནད་གསོ་དང་ཁྲག་དང་ནི། །ལུད་པ་དབུགས་མི་བདེ་དང་གཅོང༌། །སློན་དང་ཆང་ནད་གཞང་འབྲུམ་དང༌། །ཚད་ནད་ཕོ་བ་གཅིན་ནད་གཉིས། ཁོང་འབྲས་སྐྲན་དང་དམུ་རྫིང་དང༌། །སྐྱ་རྦབ་འོར་ནད་མེ་དབལ་དང༌། །མཛེ་དང་ཤ་བཀྲ་རླུང་ནད་དང༌།

།དྲེག་ནད་གསོ་བའི་དཔྱད་རྣམས་སོ། །ལེའུ་ཉི་ཤུ་གཉིས་འདི་ཡིན། ༈ །དེ་ལས་གཞན་པ་ཆོ་ག་གྲུབ། །སྐྱུག་སྨན་བཀྲུ་སྨན་ཆོ་ག་དང༌། །དེས་གྲུབ་མས་གཏོང་ཆོ་ག་དང་ ༑ ༑ མས་གཏོང་ཉེས་གྲུབ་དྲུག་ཡིན་ནོ། །སྨན་ཡིན་དེ་ནས་ཕྱི་མ་ནི། ། བྱིས་པ་ཉེར་སྤྱོད་དེ་ཡི་ནད། །དེའི་གདོན་འབྱུང་པོར་གཏོགས་པ་ཉིད། །སྨྱོ་དང་རྗེད་བྱེད་སོགས་གཉིས་གཉིས། །མིག་ཆུ་རྫི་མའི་གྲ་མཚམས་དང༌། ། མིག་འབྲས་རབ་རིབ་མཐོང་ཉམས་གསུམ། །གཉིས་གཉིས་ཀུན་ལའང་འགྲོ་བ་ཡིན། །རྣ་ནད་སྣ་དང་ཁ་ནད་མགོའི། །རྨ་དང་ཆག་གྲུགས་མཚན་བར་རྡོལ། །འབྲས་སོགས་ཕྲ་མོའི་ནད་རྣམས་དང༌། །གསང་བ་སྦྲུལ་དང་སྲིན་བུ་དུག །བྱི་བ་དང་ནི་བཅུད་ཀྱིས་ལེན། །བུད་མེད་ས་བོན་གསོ་བ་སྟེ།། ལེའུ་བཞི་བཅུ་ཉིད་ཡིན་ནོ། །དེ་ལྟར་ལེའུ་བརྒྱ་ཉི་ཤུ། །གནས་ནི་དྲུག་ཏུ་བསྟན་པ་ཡིན། །ཡན་ལག་བརྒྱད་པའི་སྙིང་པོ་བསྡུས་པ་ལས། །ཚེ་རིང་བར་བྱ་བའི་ལེའུ་སྟེ་དང་པོའོ།། །།དེ་ནས་ཉིན་རེ་ཞིང་སྤྱད་པའི་ལེའུ་བཤད་པར་བྱའོ། །བདེར་གནས་ཚེ་ནི་བསྲུང་བའི་ཕྱིར། །ཡུད་ཙམ་ཚང་ཕྱིར་གནས་དེ་ལོངས། །ལུས་ཀྱི་བྱ་བ་རྫོགས་བྱས་ནས། །དེ་ནས་གཙང་སྦྲའི་ཆོ་ག་བྱ། ། སྐ་ དང་ཚ་དང་ཁ་བ་དང་ ༑ ༑ རྩེ་འཇམ་ནངས་པར་ཟས་སྤྱད་ནས། །སོ་དང་རྙིལ་ལ་མི་གནོད་པར ༑ ༑ སོ་ཡི་དག་བྱེད་བཅའ་བར་བྱ། །རྟག་ཏུ་མིག་སྨན་སྐྱེར་ཁཎྜ། །མིག་ལ་ཕན་པས་དེ་ཕྱིར་བསྟེན། །དེ་ནི་མེ་ཡི་རང་བཞིན་ཏེ། །ལྷག་པར་བད་ཀན་ལ་འཇིགས་པས། །མཆི་མ་འཛག་ཕྱིར་སྐྱེར་ཁཎྜ། །ཞག་བདུན་ཞིང་ནི་བླུགས་པར་བྱ། །རྟག་ཏུ་བསྐུ་བྱུག་སྤྱོད་བྱེད་པ། །དེ་ནི་རྒས་ངལ་རླུང་འཇོམས་ཤིང༌། །མིག་གསལ་ལུས་རྒྱས་ཚེ་འཕེལ་ཏེ། །གཉིད་འོང་ལྤགས་འཇམ་རྟས་བྱེད་ཡིན། །དེས་ནི་མགོ་དང་རྣ་བ་དང༌། །རྐང་པར་ཁྱད་པར་རྟག་ཏུ་བསྟེན། །བད་ཀན་སྐྱེས་དང་མ་ཞུ་དང༌། །བཀྲུ་སྨན་སོགས་བཏང་བསྐུ་བྱུག་སྤང༌། །ཡང་ཞིང་དྲོད་སྐྱེད་མཁྲེགས་པ་ཉིད། །རྩོལ་བ་ལས་ནི་འབྱུང་བར་འགྱུར།

།རླུང་མཁྲིས་ནད་ཅན་བྱིས་པ་དང༌། །རྒས་ཤིང་འཁོགས་པས་དེ་ཡང་སྤང༌། །སྟོབས་ལྡན་སྣུམ་བག་ཟ་བ་དང༌། །གྲང་བའི་དུས་དང་དཔྱིད་དུས་དང༌། །ནུས་ལྡན་དག་གིས་དེ་བསྟེན་བྱ། །དེ་ལས་གཞན་ཚེ་དལ་བ་ཉིད། ཁྲུས་ནི་དྲོད་སྐྱེད་རོ་ཙ་ཞིང༌། །ཚེ་དང་མདངས་དང་སྟོབས་རབ་སྐྱེད། །ལྟོ་སྦོས་ཆམ་པ་མ་ཞུ་དང༌། །ཟོས་མ་ཐག་པ་རྣམས་ལ་སྨད ༑ ༑ སེམས་ཅན་ཐམས་ཅད་བདེ་འདོད་ཕྱིར། །རྩོམ་པ་ཀུན་པ་འཇུག་པར་འདོད། །བདེ་བ་ཆོས་མེད་པར་མ་ཡིན། །དེ་བས་ཆོས་ལ་བརྩོན་པར་བྱ ༑ ༑ མོས་པས་དགེ་བའི་བཤེས་གཉེན་བསྟེན། །ཅིག་ཤོས་རིང་དུ་སྤང་བར་བྱ། །འཚེ་དང་རྐུ་དང་འདོད་ལོག་སྤྱོད། །ཕྲ་མ་ངག་རྩུབ་རྫུན་ཚིག་དང་ ༑ ༑ མ་འབྲེལ་སྨྲ་དང་གནོད་སེམས་དང༌། །བརྣབ་སེམས་ལྟ་བ་ཕྱིན་ཅི་ལོག །འདི་ལྟར་སྡིག་པའི་ལས་ལམ་བཅུ། །ལུས་ངག་ཡིད་ཀྱིས་མི་ སྤྱོད་དོ། །ཕོངས་དག་ནད་པ་མྱ་ངན་གཟིར། །ཅི་ནུས་པར་ནི་ཕན་གདགས་བྱ ༑༑ འབུ་སྲིན་གྲོག་སྦུར་དག་ལ་ཡང༌། །རང་དང་འདྲ་བར་རྟག་ཏུ་བལྟ། ། ལྷ་དང་དགེ་སྦྱོང་བྲམ་ཟེ་དང༌། །སྨན་པ་རྒན་རྒྱལ་མགྲོན་འོངས་མཆོད།། སློང་ལ་རྒྱབ་ཀྱིས་ཕྱོགས་མི་བྱ། །བརྙས་པར་མི་བྱ་ཚར་མི་གཅད། །གནོད་པར་བྱེད་པའི་འགྲོ་གཞན་ལ། །ཕན་གདགས་པར་ནི་གཙཽ་ཆེར་བྱ། །དུས་སུ་ཕན་པར་སྨྲ་བ་དང༌། །བསླུ་བ་མེད་ཅིང་དེས་པར་བྱ། །སུ་ཡང་བདག་གི་དགྲ་ཡིན་དང༌། །བདག་ནི་སུ་ཡང་དགྲར་གྱུར་ཀྱང༌། །བརྙས་དང་བདག་ལ་གཙོ་བོ་ནི། །མི་བྱམས་ཞེས་ནི་སྨྲ་མི་བྱ། །འགྲོ་བའི་བསམ་པ་ཤེས་ནས་ནི ༑༑ གང་ཞིག་ཇི་ལྟར་ཡོངས་མགུ་བ། །དེ་ལ་དེ་བཞིན་རྗེས་འཇུག་ཅིང༌། ། གཞན་དག་དགའ་བྱེད་མཛངས་པ་ཡིན།།དབང་པོ་གཟིར་བར་མི་བྱ་ཞིང༌།། སྤྱོད་པ་བཟང་ཞིག་སྙིང་རྗེ་འཇམ། །ཆོས་རྣམས་ཀུན་གྱི་ལམ་ལ་ནི། །དབུ་མའི་ལམ་གྱི་རྗེས་འཇུག་བྱ། །ཆུ་བོར་བརྒལ་ཏེ་འགྲོ་མི་བྱ། །མེ་ཆེན་ཕུང་པོར་གནས་མི་བྱ། །ཐེ་ཚོམ་བྱས་པའི་གྲུ་ཤིང་དང༌། །བཞོན་པ་མི་བསྲུན་ལ་མི་འཛེག །རྣམ་ཀུན་ཉི་མ་ལ་མི་བལྟ།

།མགོ་བོས་ཁུར་ནི་བསྐུར་མི་བྱ།། ཆང་སོགས་ཆགས་དང་བུད་མེད་ལ། །ཡིད་རྟོན་དབང་དུ་གྱུར་པ་སྤང༌། ། བློ་ལྡན་སྤྱཽད་པ་ཐམས་ཅད་ལ། །འཇིག་རྟེན་ཉིད་ནི་སློབ་དཔོན་ཡིན། །དེ་བས་འཇིག་རྟེན་པ་ཡི་དོན། །རྟོག་པར་བྱེད་པས་དེ་ཉིད་བྱ། །སྙིང་རྗེས་བརླན་ཞིང་གཏོང་དང་ལྡན། །ལུས་དང་ངག་ཡིད་དུལ་བ་དང༌། །གཞན་གྱི་དོན་ལ་རང་དོན་སེམས། །དེ་དག་དམ་པའི་སྤྱོད་མཐར་ཐུག །དེ་ལྟར་བདག་ནི་ཉིན་མཚན་དུ། །ཇི་ལྟ་བུར་ནི་གནས་འགྲོ་ཞེས། །རྟག་ཏུ་དྲན་པ་ཉེར་འཇོག་པ། །སྡུག་བསྔལ་སྣོད་དུ་མི་འགྱུར་ཞིང༌། །ཚེ་དང་དབང་ཕྱུག་ནད་མེད་དང༌། །འཇིག་རྟེན་གྲགས་པ་ཐོབ་པར་འགྱུར། །མདོའི་གནས་ལས་ལེའུ་གཉིས་པའོ།། །།དེ་ནས་དུས་སུ་སྤྱད་པའི་ལེའུ་བཤད་པར་བྱ་སྟེ། །དགུན་ནི་མངར་ཞིང་སྐྱུར་བ་དང༌། །ལན་ཚྭའི་རོ་ནི་བསྟེན་པར་བྱ། །རླུང་གཞོམ་ཏིལ་མར་གྱིས་བྱུག་ཅིང༌། །སྤྱི་བོ་རྐང་པ་རན་པར་མཉེ། །རང་བཞིན་དྲོ་ཞིང་ཡང་བ་ཡི ༑ ༑ གོས་བགོ་མལ་སྟན་བསྟེན་པར་བྱ། །ཉི་མའི་འོད་ལ་རན་པར་འདེ ༑༑ དུགས་བྱ་ལྷྭམ་ནི་རྟག་ཏུ་བགོ །ཆུང་མ་གཞོན་ཞིང་ཡིད་འོང་རྒྱགས ༑༑ གུར་གུམ་གྱིས་བྱུགས་སྤོས་ཀྱིས་བདུག །ནུ་མ་བརླ་དང་རོ་སྨད་རྒྱས ༑ ༑ ལུས་ཀྱི་དྲོད་ཀྱིས་གྲང་སེལ་བའོ། །སོས་ཀ་ཉི་མ་རབ་ཚ་བས།། སྟོབས་འཕྲོག་ཟས་ནི་མངར་ཞིང་ཡང༌། །སྣུམ་བསིལ་སླ་བ་བསྟེན་བྱ་ཞིང་ ༑ ༑ རབ་བསིལ་ཆུ་ཡིས་ལུས་ཀུན་བཀྲུ། །ཆང་མི་བཏུང་ཞིག་འཐུང་ན་ཡང༌། །ཉུང་བའམ་ཆུ་མང་སྲེས་ལ་བཏུང༌། །གཞན་དུ་དེ་ནི་ཁ་སྐམ་ལྷོད ༑ ༑ ཚ་དང་རྨོངས་པར་བྱེད་པ་ཡིན། །དབྱར་གྱི་སྤྱོད་པ་སྨྲས་པ་ནི།། མཁའ་ལ་སྤྲིན་འདུས་ཆུ་ཡི་བརླན། །ཟས་ནི་རབ་སྐྱུར་ལན་ཚྭ་སྣུམ། ཁུ་བ་སྦྲང་རྩི་བསྔགས་པ་ཡིན། །ཆར་འབབ་ཚེ་ན་བསགས་པ་ཡི། །མཁྲིས་པ་སྟོན་ནི་ལྡང་བར་འགྱུར། །དེ་བསལ་ཕྱིར་ནི་ཁ་མངར་བསྐ། །བཀྲུ་སྨན་བཏང་དང་གཏར་ཀ་བྱ། །མདོའི་གནས་ལས་ལེའི་གསུམ་པའོ།། །།༈དེ་ནས་ནད་མི་འབྱུང་བའི་ལེའུ་བཤད་པར་བྱ་སྟེ།

།ཕྱེན་དབུགས་བཤང་ལྕི་སྦྲིད་པ་དང༌། །བཀྲེས་སྐོམ་གཉིད་དང་ལུས་ངལ་དང༌།། གཡལ་དང་མཆི་མ་སྐྱུགས་པ་དང༌། ཁུ་བའི་ཤུགས་ནི་དགག་མི་བྱ། །ཤུགས་ཀྱིས་བཀག་དང་བཙིར་བ་ཡིས། །ནད་གཞི་རྣམས་ནི་ལྡང་བར་བྱེད། །དྲི་མ་རྣམས་ནི་སྦྱང་བའི་ཕྱིར། །ཇི་བཞིན་དུས་སུ་ནན་ཏན་བྱ། །ཕན་པའི་ཟས་ཀྱིས་ལུས་བརྟས་ཤིང༌། །ཡིད་འོང་དྲོད་སྐྱེད་སྨན་སྦྱར་བ། །བསྐུ་ཞིང་དྲིལ་ཕྱིས་ཁྲུས་བྱས་དང༌། །དྲག་པོ་འཇམ་རྩི་མས་གཏོང་བྱ། །དེས་ནི་དྲོད་སྐྱེ་སྟོབས་ལྡན་ཞིང༌། །བློ་མདོག་དབང་པོ་དྲི་མ་མེད། །དེ་བཞིན་ཚེ་རིང་རོ་ཙ་དང་ ༑ ༑ དཔལ་དང་གཟི་མདངས་ཐོབ་པར་འགྱུར། །ཤེས་པས་ཉེས་པ་སྤང་བ་དང༌།།དབང་པོ་ཉེར་ཞི་དྲན་པ་དང༌། །ཡུལ་དུས་བདག་ཉིད་ཤེས་པ་ དང་ ༑༑ དམ་པའི་སྤྱོད་པའི་རྗེས་འཇུག་པ། །འབྱུང་པོ་དུག་དང་རླུང་དང་མེ།། མཚོན་དང་ཆག་གྲུགས་སོགས་འབྱུང་དང༌། །འདོད་ཆགས་ཞེ་སྡང་འཇིགས་སོགས་གང༌། །དེ་ནི་གློ་བུར་ནད་ཅེས་བྱ། །ལྷན་ཅིག་སྐྱེས་དང་གློ་བུར་ནད ༑ ༑ མདོར་ན་མ་སྐྱེས་མི་སྐྱེད་དང༌། །སྐྱེས་པ་ཞི་བར་བྱ་བའི་ཕྱིར། །ཆོ་ག་འདི་ཉིད་བསྟན་པ་ཡིན། །གྲང་བ་ལས་བྱུང་ཉེས་ཚོགས་དཔྱིད་ཀྱི་ཚེ། ། གནམ་གསལ་སོ་ག་ལས་བྱུང་དབྱར་དུས་ན། །དབྱར་བསགས་སྤྲིན་བྲལ་དུས་སུ་ལེགས་སྦྱང་ན། །དུས་བྱུང་ནད་ནི་ནམ་ཡང་འབྱུང་མི་འགྱུར། །རྟག་ཏུ་ཕན་པའི་ཟས་དང་སྤྱོད་ལམ་བསྟེན། །བརྟགས་ཏེ་བྱེད་ཅིང་ཡུལ་རྣམས་ལ་མི་ཆགས། །གཏོང་ལྡན་སེམས་སྙོམས་བདེན་དང་བཟོད་ཅིང་བརྩོན། ། ཉམས་ལྡན་བསྟེན་པར་བྱེད་ན་གནོད་མེད་འགྱུར། །མདོའི་གནས་ལས་ལེའུ་བཞི་པའོ།། །།དེ་ནས་ཆུ་སྣ་ཚོགས་ཀྱི་ལེའུ་བཤད་པར་བྱ་སྟེ། ཆུ་ནི་སྲོག་ཆགས་རྣམས་ཀྱི་སྲོག །ལུས་ཀྱང་དེ་ཡི་རང་བཞིན་ཡིན། །མཁའ་ལས་བབས་པ་གངྒཱའི་ཆུ། །འཚོ་བྱེད་ངོམས་བྱེད་ཡི་གར་འོང༌། །ཚིམ་ཞིང་སེམས་ནི་གསལ་བྱེད་པ། །བསིལ་ཞིང་ཡང་བ་བདུད་རྩིར་མཚུངས། །གཞན་དུ་མཚོ་ཆུ་སྟོན་ཟླ་ནི། །འབྲིང་པོ་མིན་པར་བཏུང་མི་བྱ།

།ཆར་པའི་ཆུ་ནི་སྣོད་བཟང་བཞག །འགྱུར་བ་མེད་པར་རྟག་ཏུ་བཏུང༌། །དེ་མེད་ན་ནི་ཐང་ལ་གནས

༑༑ བར་སྣང་བ་དང་རྗེས་མཐུན་ཡིན། །ས་ཕྱོགས་དཀར་ནག་གཙང་ཞིང་ཡངས། །ཉི་འོད་རླུང་གིས་ཕོག་པ་བསྔགས། །ནུབ་ཕྱོགས་ནས་ནི་རྒྱ་མཚོར་འབབ། །གང་ཡང་མྱུར་འབབ་རྡུལ་མེད་ཆུ། །དེ་ནི་བཟང་ཞིང་དགེ་བ་ཡིན། །དེ་ལས་བཟློག་པ་བཟང་མ་ཡིན། །ཆུ་བསིལ་ཆང་ནད་བརྒྱལ་བ་དང་ ༑ ༑ སྐྱུག་དང་ངལ་དང་མགོ་འཁོར་དང༌། ། སྐོ མ་དང་ལུས་ཚ་མཁྲིས་པ་དང་ ༑ ཁྲག་རྒྱས་དུག་ནི་སེལ་བྱེད་ཡིན། །ཆུ་ཚན་དྲོད་སྐྱེད་ཟས་འཇུ་ཞིང༌།། མགུལ་བདེ་ལུས་ཡང་གཅིན་ནད་སེལ། །སྐྱིགས་བུ་ལྟོ་སྦོས་རླུང་བད་ཀན།། རིམས་གསར་འཕྲལ་དུ་ཟློག་བྱེད་ཅིང༌། །ལུད་པ་ཆམ་གསར་དབུགས་མི་བདེ ༑༑ རྩིབས་ལོགས་ཟུག་ལ་བསྔགས་པ་ཡིན། །ཆུ་ནི་བསྐོལ་ནས་གྲང་བ་དག ༑ བད་ཀན་མི་སྐྱེ་ལུས་ཡང་ཞིང༌། །མཁྲིས་པ་ཅན་ལའང་ཕན་པ་ཡིན།། དེ་ནི་ཞག་ལོན་ཉེས་གསུམ་སྐྱེད། །དབྱར་གྱི་ཆར་ཆུ་ཆུ་བོའི་ཆུ། །མཆོག་ཏུ་བཟང་དང་ངན་པར་བཤད། །འོ་མ་ཕལ་ཆེར་རོ་ཞུ་མངར། །སྣུམ་ཞིང་མདངས་སྐྱེད་ལུས་ཟུངས་འཕེལ། །རླུང་དང་མཁྲིས་སེལ་རོ་ཙ་བྱེད། །བད་ཀན་སྐྱེད་ལྕི་བསིལ་བ་ཡིན། །བ་ཡི་འོ་མ་འཚོ་བྱེད་ཅིང༌། །བཅུད་ཀྱིས་ལེན་ཡིན་གློ་རྡོལ་དང༌། ། གློ་ག ཅོང་ལ་ཕན་ཡིད་གཞུངས་བྱེད། །སྟོབས་སྐྱེད་ནུ་ཞོ་བསྐྱེད་དང་འཁྲུ། །ངལ་དང་མགོ་འཁོར་མྱོས་དཔལ་ཉམས། ཁྲག་དང་མཁྲིས་པ་སེལ་བ་ཡིན། །བུད་མེད་ནུ་ཞོ་རླུང་མཁྲིས་ཁྲག །ཚིམ་བྱེད་མིག་དང་སྣར་བླུགས་ཕན། །རྨྀག་པ་གཅིག་པའི་འོ་མ་ཚ། །འོ་རློན་བད་ཀན་སྐྱེད་ཅིང་ལྕི། །རིགས་པ་བསྐོལ་བས་དེ་ལས་གཞན། །ཤིན་ཏུ་བསྐོལ་ན་འཇུ་དཀའ་ལྕི། །བཞོས་མ་ཐག་དྲོ་བདུད་རྩིར་མཚུངས། །ཞོ་ནི་རོ་དང་ཞུ་རྗེས་སྐྱུར། །རྟུག་སྐེམ་ལྕི་དང་རླུང་ནད་སེལ། །ཡི་ག་འབྱེད་ཅིང་ཁ་ཟས་ལེན། །རིམས་ནད་ཆམ་པ་འཁྲུ་ནད་སེལ། །ཞོ་དྲོན་དཔྱིད་དང་སོས་ཀ་དང༌། །སྟོན་དུས་མཚན་མོ་བཏུང་མི་བྱ། །དར་གསར་ཡང་ལ་སྐ་ཞིང་སྐྱུར། །མར་མ་ཞུ་དང་བད་མཁྲིས་སེལ། །ཆུར་བ་ལ་སོགས་སྟོབས་སྐྱེད་ཅིང༌། །རྟུག་སྐམས་བྱེད་ལྕི་ཉེས་པ་ལ།

།བ་མར་འོ་མ་མཆོག་ཡིན་ཏེ།། ལུག་ལས་བྱུང་བ་ཚ་ཞིང་སྨད། །འཕྲལ་གྱི་མར་གསར་རོ་ཙ་ཞིང༌། །བསིལ་ཞིང་མདོག་སྟོབས་དྲོད་སྐྱེད་བྱེད། །ཞུན་མར་བློ་རྣོ་དྲན་གསལ་ཞིང༌། །ཡིད་གཞུངས་དྲོད་སྐྱེད་སྟོབས་ཚེ་འཕེལ། །སྣུམ་གྱི་ནང་ན་སྣུམ་མཆོག་ཏེ། ། སྦྱོར་བ་ལས་ནི་སྟོང་བྱེད་འགྱུར། །མར་སྙིང་སྨྱོ་དང་བརྗེད་བྱེད་བརྒྱལ། ། ཀླད་ནད་སྣ་མིག་མངལ་ནད་དང༌། །རྨ་རྣམས་སྦྱོང་ཞིང་འཚོ་བྱེད་པས། ། ནད་ལས་རྒྱལ་བྱེད་དམ་པ་ཡིན། །ཆང་ནི་དྲོད་འབར་ཡི་ག་འབྱེད། ། རྣོ་ཞིང་དྲོད་སྐྱེད་ཁོང་བརྟས་དགའ། །མངར་བཅས་ཁ་ཞིང་ཚ་བ་དང༌། ། ཞུ་རྗེས་སྐྱུར་ཅིང་ཅུང་ཟད་འཁྲུ། ། སྐུ ་བཅས་གདངས་སྙན་ནད་མེད་དང༌། ། སྤོབས་སྐྱེད་མདོག་འགྱུར་ཁོང་ཡངས་ཤིང༌། །གཉིད་མེད་པ་དང་གཉིད་ཆེ་ལ ༑ ༑ ཕན་ཞིང་ཁྲག་དང་མཁྲིས་པ་སྐྱེད། །རིགས་འཐུང་སྐེམ་དང་སྦོམ་ཕན་ཞིང༌། །རྩུབ་རྣོ་ལུས་སྒོ་ཁྱབ་ཅིང་སྦྱོང༌། །རླུང་དང་བད་ཀན་སེལ་བ་ཡིན ༑ ༑ གཞན་དུ་བསྟེན་ན་དུག་དང་མཚུངས། །ཚ་བའི་སྤྱོད་པར་ལྡན་མི་བཏུང་ ༑ ༑ མདོའི་གནས་ལས་ལེའུ་ལྔ་པའོ།། །།དེ་ནས་ཁ་ཟས་ཀྱི་ཚུལ་བརྟག་ཅིང་ཤེས་པར་བྱ་བའི་ལེའུ་བཤད་པར་བྱ་སྟེ། གང་གཞན་འབྲས་ནི་རོ་མངར་ལ། །བསིལ་ཞིང་གཅིན་མང་ཡང་བ་ཡིན། །ནས་ནི་རྩུབ་བསིལ་ལྕི་ལ་མངར། །སྲན་མ་ཤིན་ཏུ་རླུང་སྐྱེད་ཅིང་ ༑ ༑ ཏིལ་འབྲུ་དྲོ་ཞིང་པགས་པ་འཇམ། །བསིལ་ཞིང་སྐྲ་དང་སྟོབས་སྐྱེད་འབྲི། །ཐུག་སྐ་དྲོད་སྐྱེད་ཟས་འཇུ་ཞིང༌། །བཀྲེས་སྐོམ་དྲི་མ་འགགས་པ་སེལ། །ཐུག་སླ་འཁྲུ་བཅད་ཡི་གར་འོང༌། ། སྐོ མ་སེལ་བཀྲུ་སྨན་རྗེས་ལ་ཕན ༑ ༑ རྒོ་བ་ལ་སོགས་རི་དྭགས་བསིལ། །རྩལ་མཐུས་ཤ་རློན་ཟ་བའི་ཡང་ ༑ ༑ ར་ཤ་ཤིན་ཏུ་བསིལ་མིན་ཞིང༌། །ལུག་ཤ་དེ་ལས་བཟློག་པས་ན།། ལུས་བརྟས་ཡིན་པར་ཤེས་པར་བྱ། །བ་གླང་ཤ་ནི་ལུད་སྐམ་དང༌། །ཚོ་དང་རིམས་དང་ཆམ་པ་སེལ། །ཤ་ནི་འཕྲལ་བསད་པ་དག་དང༌། །དར་ལ་བབ་པ་བསྟེན་པར་བྱ། །རང་ཤི་རིད་དང་ཤིན་ཏུ་ཚོ། །ནད་ཆུ་དུག་གིས་ཤི་བ་སྤང་

༑ ༑ ལན་ཚྭ་ཀུན་ཀྱང་བད་ཀན་བསྐྱེད། །འཁྲུ་ཞིང་བཤང་ལྕི་འབྱིན་ལ་འཇམ ༑ ༑ རླུང་འཇོམས་འཇུ་བྱེད་སྟོབས་འཕྲོག་ལ། །ཡི་ག་འབྱེད་ཅིག་བད་མཁྲིས་སྐྱེད། །ཨ་རུ་ར་བསྐ་ཞུ་རྗེས་མངར། །བློ་དང་དབང་གསལ་སྟོབས་རབ་སྐྱེད། །སྐྱུ་རུ་ར་ཡང་དེ་འདྲ་བསིལ། །རོ་སྐྱུར་བད་ཀན་མཁྲིས་ པ་སེལ། །ཡོན་ཏན་ཅུང་དམན་བ་རུ་ར། །ཞུ་རྗེས་ཚ་མངར་སྐྲ་མིག་ཕན།། འབྲས་བུ་གསུམ་པོ་འདི་དག་ནི། །བཅུད་ཀྱི་ལེན་མཆོག་མིག་ནད་སེལ། ། པི་པི་ལིང་རྣོ་བད་བསྐྱེད་མངར། །ཤིང་ཀུན་རླུང་དང་བད་ཀན་སེལ། །ཙི་ཏྲ་ཀ་སྟོབས་མེ་དང་མཉམ། །མདོའི་གནས་ལས་ལེའུ་དྲུག་པའོ།། །།དེ་ནས་ཁ་ཟས་བསྲུང་བའི་ལེའུ་བཤད་པར་བྱ་སྟེ། རྒྱལ་པོའི་ཕོ་བྲང་ཉེ་འཁོར་དུ། །སྲོག་འཚོའི་སློབ་དཔོན་བཞག་པར་བྱ། །དེ་ལྟར་བྱས་པས་ཐམས་ཅད་དུ། །ཐམས་ཅད་ལས་ནི་བསྲུང་བར་འགྱུར། ཁྱད་པར་དུ་ནི་ས་བདག་གི །ཟས་སྐོམ་དུག་ལས་བསྲུང་བར་བྱ། །ཆོས་ལ་སོགས་དང་གང་འབྲེལ་བའི། །འབྱོར་བདེ་དེ་ལ་རག་ལས་སོ། །དུག་སྟེར་ཁ་ནི་སྔོ་བསྐམས་ལ། །གནོང་བག་གིས་ནི་ཕྱོགས་སུ་བལྟ། །བཏུང་བ་ཤ་དང་ཞོ་ལ་སོགས ༑ ༑ མདོག་འགྱུར་རྨ་བྱའི་མགྲིན་པ་འདྲ། །མི་འཕྲོད་སྤངས་དང་འཕྲོད་པ་གོམས། །དེ་ལྟར་མ་བསྟེན་ཉེས་པ་འབྱུང༌། །ཟས་དང་མལ་སྟན་འདོད་ལ་སྤྱོད། །རན་ཞིང་རིགས་པར་སྦྱར་བ་ཡིས། ཁང་ཁྱིམ་འཆོས་པ་ལྟ་བུར་ནི། །རབ་ཏུ་ལུས་ནི་གཟུང་བར་བྱ། །དུས་མིན་ཧ་ཅང་ཐལ་ཆེས་དང༌།། གཉིད་ནི་འགེགས་པར་བྱེད་པ་དག །བདེ་དང་ཚེ་ནི་ཉམས་བྱེད་དེ། །དུས་མཚན་གཉིས་པ་ལྟ་བུ་ཡིན། །དེ་བས་མཚན་མོ་དུས་བཞིན་དུ། །གཉིད་ནི་ཅི་བདེར་ལོག་པར་བྱ། །བུད་མེད་དག་ལ་ལེགས་བསྡམས་ན། །དྲན་དང་ཡིད་གཞུངས་ནད་མེད་ཚེ། །དབང་པོ་བརྟས་ཤིང་གྲགས་སྟོབས་རྣམས། ། ལྷག་པར་འཕེལ་ཞིང་རྒས་སྲར་འགྱུར། །མདོའི་གནས་ལས་ལེའུ་བདུན་པའོ ༑༑ ༑༑ དེ་ནས་ཟས་ཚོད་རན་པར་བཟའ་བའི་ལེའུ་བཤད་པར་བྱ་སྟེ། དུས་ཀུན་ཏུ་ནི་ཚོད་ཟིན་བཟའ། །དེ་ནི་མེ་དྲོད་སྐྱེད་བྱེད་ཡིན།

།ལྕི་བ་ལས་ནི་ཕྱེད་འགྲངས་བཟའ། །ཡང་བ་ལས་ནི་རབ་འགྲངས་མིན། །བདེ་བླག་འཇུ་བ་དེ་ཙམ་ལ། །ཚོད་ཟིན་ཞེས་ནི་བཤད་པ་ཡིན། །ཕན་དང་མི་ཕན་བསྲེས་པ་དག །ཟོས་པ་མཉམ་ཟ་ཡིན་པར་འདོད། །དུས་མིན་ཆེའམ་ཆུང་ ཟོས་པ། །མི་མཉམ་པར་ནི་ཟ་བ་ཡིན། །ཚོད་མ་ཟས་ངན་མང་བ་དང༌།། ཚ་ཆེས་ལན་ཚྭ་མང་བ་སྤང༌། །མིག་དང་སྟོབས་ཕྱིར་མཚན་མོ་ནི། །འབྲས་གསུམ་སྦྲང་རྩི་མར་གསར་བཟའ། །ལྟོ་ཡི་ཆ་གཉིས་ཟས་ཀྱིས་ཏེ། །ཆ་གཅིག་སྐོམ་གྱིས་དགང་བར་བྱ། །ཆ་བཞི་པ་ནི་སྟོང་པར་བཞག །ཟོས་རྗེས་སྐོམ་ནི་བསིལ་བའི་ཆུ། །སྐྱེམས་པོ་རྒྱས་ཕྱིར་ཆང་བཏུང་སྟེ། །སྦོམ་པོས་སྦྲང་རྩིའི་ཆུ་བཏུང་ངོ༌། །གཅོང་ཆེན་ནད་ལ་ཤ་ཁུ་བཏུང༌། ། སྐེམ ་དང་བྱིས་པ་རྒན་པོ་ལ། །འོ་མ་བདུད་རྩི་ལྟ་བུར་ཕན། །མདོའི་གནས་ལས་ལེའུ་བརྒྱད་པའོ།། །།དེ་ནས་སྨན་ལ་སོགས་པའི་བྱེ་བྲག་ཤེས་པར་བྱ་བའི་ལེའུ་བཤད་པར་བྱ་སྟེ། ཕོ་བའི་མེ་དང་འཕྲད་པ་ལས། །གང་ཞིག་རོ་གཞན་འབྱུང་འགྱུར་བའི། །རོ་རྣམས་ཀྱི་ནི་མཐར་ཞུ་བ། །དེ་ནི་ཞུ་བ་ཞེས་བཤད་དོ། ། མངར་དང་ལན་ཚྭའི་ཞུ་རྗེས་མངར། །སྐྱུར་བའི་ཞུ་རྗེས་སྐྱུར་བ་ཡིན། ཁ་དང་ཚ་དང་སྐ་བ་རྣམས། །ཞུ་རྗེས་ཕལ་ཆེར་ཁ་བ་ཡིན། །མདོའི་གནས་ལས་ལེའུ་དགུ་པའོ།། །།དེ་ནས་རོ་ཐ་དད་པར་ཤེས་པར་བྱ་བའི་ལེའུ་བཤད་པར་བྱ་སྟེ། དེ་ལ་རོ་ནི་མངར་བ་དག །གང་ཞིག་མྱངས་པའི་ཚེ་ན་ནི། །ལུས་དང་དབང་པོ་རབ་བརྟས་ཤིང༌། །གྲོགས་མོ་ལ་སོགས་དགའ་བར་བྱེད། །སྐྱུར་བས་ཁ་ནས་ཆུ་འཛག་ཅིང༌། །སོ་རྩེ་སྤུ་ནི་ལྡང་བ་དང༌། །མིག་དང་རྫི་མ་འཛུམ་པར་བྱེད། །ལན་ཚྭས་ཁ་རུ་མཆིལ་མ་འདུ། །མཁུར་བ་གྲེ་བ་ཚ་བར་བྱེད ༑ ཁ་བས་ཁ་ཡི་དྲི་མ་སྦྱོང༌། །ལྕེ་ནི་འཇོམས་པར་བྱེད་པ་ཡིན། །ཚ་བས་ལྕེ་རྩེ་སྐྱོད་འགྱུར་ཞིང། །ཙག་ཙག་བྱེད་པར་འགྱུར་བ་ཡིན། །བསྐ་བས་ལྕེ་ནི་བེམ་པོར་བྱེད། །གྲེ་བ་རྩ་སྦུབས་འགག་པའོ། །ལས་ནི་མངར་བ་དག་གིས་ནི། །མདོག་སྐྱེད་རླུང་མཁྲིས་དུག་རྣམས་སེལ། །སྐྱུར་བ་དྲོད་སྐྱེད་སྣུམ་ཞིང་བསིལ།

།ལན་ཚྭ་དྲོད་སྐྱེ་འགགས་པ་འབྱིན། །བསྟེན་དྲགས་སྐྲ་དང་སྟོབས་འབྲི་བྱེད། ཁ་བ་རང་བཞིན་ཞིམ་མིན་ཞིང༌། །ཚ་དང་མཁྲིས་པ་བད་ཀན་འཇོམས། །ཚ་བས་ལྐོག་ནད་མ་ཞུ་ན། །དྲོད་བསྐྱེད་འཇུ་བྱེད་ཡི་གེ་འབྱེད། །བསྟེན་དྲགས་སྐོམ་སྐྱེད་སྟོབས་མཛད་པའོ། །བསྐ་བས་ཁྲག་མཁྲིས་བད་ཀན་སེལ། །བསྟེན་དྲགས་རྩ་སྒོ་འགགས་པའོ། །མངར་བ་ཕལ་ཆེར་བད་ཀན་སྐྱེད། །སྐྱུར་བས་ཕལ་ཆེར་མཁྲིས་པ་སྐྱེད། །ལན་ཚྭ་ཕལ་ཆེར་མིག་ལ་གནོད། ཁ་དང་ཚ་བ་ཕལ་ཆེར་ནི། །རོ་ཙ་འབྲི་ཞིག་རླུང་སྐྱེད་བྱེད། །བསྐ་ལས་ཨ་རུ་ར་མ་གཏོགས། །ཕར་ཆེར་བསིལ་ཞིང་སྲི་བར་བྱེད ༑ ༑ རོ་ཚ་སྐྱུར་དང་ལན་ཚྭ་རྣམས། །གོ་རིམ་བཞིན་དུ་དྲོ་ནུས་ལྡན། ཁ་དང་བསྐ་དང་མངར་བ་རྣམས། །དེ་བཞིན་དུ་ནི་བསིལ་བ་ཡིན། །མདོའི་གནས་ལས་ལེའུ་བཅུ་པའོ།། །།དེ་ནས་ནད་ལ་སོགས་པའི་ཚུལ་ཤེས་པར་བྱ་བའི་ལེའུ་བཤད་པར་བྱ་སྟེ། ནད་དང་ལུས་ཟུངས་དྲི་མ་རྣམས། །རྟག་ཏུ་ལུས་ཀྱི་རྩ་བ་ཡིན།། ལུས་ནི་དྲི་མས་བརྟེན་པ་ན། །འཕེལ་དང་ཟད་པ་གནོད་པ་ཡིན། །ཕལ་ཆེར་འཕེལ་དང་ཟད་པ་དག །མི་མཁས་པ་ཡིན་མི་ཤེས་སོ། །གང་ཞིག་མཉམ་པས་ལུས་ནི་འཕེལ་བར་བྱེད། །ཉེས་པ་དེ་ཉིད་མི་མཉམ་གསོད་པར་བྱེད། །དེ་བས་ཟད་པའམ་འཕེལ་བ་ལྟ་བུར་ནི། །ཕན་པའི་སྤྱོད་པ་ཉིད་ཀྱིས་བསྲུང་བར་བྱ། །མདོའི་གནས་ལས་ལེའུ་བཅུ་གཅིག་པའོ།། །།དེ་ནས་ནད་ཀྱི་དབྱེ་བ་ཤེས་པའི་ལེའུ་བཤད་པར་བྱ་སྟེ། ཞུ་བའི་གནས་ནི་རྐེད་པ་དཔྱི། །རྣ་བ་རུས་པ་རེག་དབང་པོ། །རླུང་གནས་ཡིན་ཏེ་དེ་ལས་ཀྱང༌། །ཞུ་བའི་གནས་སུ་ཁྱད་པར་གནས། །མཁྲིས་གནས་ལྟེ་བ་ཕོ་བ་རྔུལ། །ཆུ་སེར་དྭངས་མ་ཁྲག་དང་ནི། །མིག་དང་པགས་པ་དག་ཡིན་ཏེ ༑ ༑ དེ་ལས་ལྟེ་བ་ཁྱད་པར་གནས། །བད་ཀན་བྲང་དང་མགུལ་པ་མགོ། གློ་ བ་རུས་ཚིགས་མ་ཞུའི་གནས། །དྭངས་མ་ཚིལ་དང་རྣ་ལྕེ་སྟེ། །བྲང་ནི་ཁྱད་པར་དག་གི་གནས། །རང་གནས་གནས་པས་མཉམ་ཉིད་དང༌། ། འཕེལ་དང་འགྲིབ་པས་ནད་དུ་འགྱུར། །ནད་ནི་འདི་ལྟར་རྣམ་གསུམ་སྟེ།

། ལ་ལ་ཚེ་འདིའི་ཉེས་ལས་འབྱུང༌། །ལ་ལ་སྔོན་གྱི་ལས་ལས་འབྱུང༌། ། གཞན་དག་དེ་གཉིས་འདྲེས་ལས་འབྱུང༌། །དང་པོ་མི་མཐུན་བཟའ་བ་ ཡིན ༑ ༑ ལས་སྐྱེས་ལས་ནི་ཟད་པ་སྟེ། །གཉི་ཀ་ལས་བྱུང་ཉེས་དང་ལས། ། ཟད་པས་ཟད་པར་འགྱུར་བ་ཡིན། །དེ་ལས་གཞན་ཡང་ནད་རྣམས་ཀྱི། ། འཕེལ་ཟད་དབྱེ་བ་བཤད་པ་སྟེ། །ཐ་དད་པ་ལས་གསུམ་ཞེས་བྱ། །ལྡན་གསུམ་དེ་ཡང་དེ་དགུ་ཡིན། །མཉམ་པར་འཕེལ་ལས་གསུམ་ཉིད་དོ། ། གཅིག་རབ་ལྷག་པས་དྲུག་ཏུ་འགྱུར། །མ་ལུས་པ་ལས་བཅུ་གསུམ་ཡིན། ། གཉིས་གཅིག་ལྷག་པ་ལས་དྲུག་སྟེ། །མཚུངས་ལས་གཅིག་ཡིན་རབ་དང་ནི ༑ ༑ རབ་མཆོག་བརྟགས་པ་ལས་དྲུག་ཡིན། །དེ་ལྟར་ཉི་ཤུ་རྩ་ལྔ་ནི། ། འཕེལ་བའོ་ཟད་པའང་དེ་སྙེད་ཡིན། །དེ་དག་རེ་རེ་འཕེལ་མཉམ་ཟད། ། དྲུག་སྟེ་སླར་ཡང་དེ་དག་ནི། །གཅིག་ཟད་གཉིས་གཉིས་འཕེལ་བ་ནི། ། གོ་བཟློག་བཅས་ལས་དྲུག་ཏུ་འགྱུར། །དབྱེ་བ་དྲུག་ཅུ་གཉིས་སུ་བསྟན། ། དྲུག་ཅུ་གསུམ་པ་བདེར་གནས་རྒྱུ། །མདོའི་གནས་ལས་ལེའུ་བཅུ་གཉིས་པའོ ༑༑ ༑༑ དེ་ནས་ནད་གསོ་ཐབས་ཀྱི་ལེའུ་བཤད་པར་བྱ་སྟེ། རླུང་ནད་གསོ་བ་སྣུམ་དང་ནི། །དུགས་དང་འཇམ་རྩི་ཤ་ཚོན་སོགས། །མཁྲིས་པ་མར་གསར་བཀྲུ་སྨན་དང༌། ཁ་མངར་དྲི་ཞིམ་ཡིད་འོང་བསིལ། །བད་ཀན་གསོ་བ་སྐྱུག་སྨན་དང༌། །ཟས་ནི་རྩུབ་ཆུང་རྣོ་ཞིང་དྲོ། །ཚ་དང་ཁ་དང་སྐ་བ་བཟའ ༑ ༑ ནད་རྣམས་སོ་སོར་གསོ་བ་དག །ནད་ལས་དཔག་སྟཻ་བཤད་པ་ཡིན ༑ ༑ ལྡན་པ་དང་ནི་འདུས་པ་དག །དེ་ནི་སོ་སོའི་ཚུལ་བཞིན་བརྟག །རླུང་ནི་ཟུང་དུ་འཇུག་པས་ན། །རླུང་མཁྲིས་ཕལ་ཆེར་སོས་ཀྱི་བྱ། །བད་ཀན་རླུང་ལ་དཔྱིད་ཀྱི་བྱ། །བད་ཀན་མཁྲིས་ལ་སྟོན་གྱི་བྱ། ཁོང་པའི་དྲོད་སྟོབས་ཆུང་ཉིད་ཀྱིས། །ལུས་ཟུངས་དང་པོ་མི་འཇུ་བ། །ནད་ནི་ཕོ་བར་ཞུགས་པ་དག །དྭངས་མ་མ་ཞུ་ཡིན་པར་བཤད། །ནམ་ཚོང་ཡན་ཆད་སྣ་སྨན་གྱིས། །ཞུ་བའི་གནས་ཡོད་མས་གཏོང་བསལ། །ཡི་ག་འཆུས་ལ་སྣ་ཚོགས་ཟས། །སྨན་དང་ཟས་བཅས་སྦྱར་བར་བྱ། །མདོའི་གནས་ལས་ལེའུ་བཅུ་གསུམ་པའོ།།

།།དེ་ནས་གསོ་ཐབས་རྣམ་པ་གཉིས་བསྟན་པའི་ལེའུ་བཤད་པར་བྱ་སྟེ ༑ གསོ་བྱ་རྣམ་པ་གཉིས་ཡིན་ཕྱིར། །གསོ་ཐབས་རྣམ་པ་གཉིས་སུ་འདོད ༑ ༑ དེ་གཅིག་བརྟ་བར་བྱ་བ་ཡིན། །གཉིས་པ་ཉམས་ནི་སྨད་པའོ། ། བརྟ་བ་དག་ནི་རླུང་དང་ནི། །རླུང་བཅས་མཁྲིས་པ་ཞི་བྱེད་པའོ། །སྦྱང་དང་ཞི་བར་བྱ་བའི་ནད། །རྣམ་པ་གཉིས་པ་སྨྱུང་བ་ཡིན། །བརྟ་བས་སྟོབས་ནི་འཕེལ་བ་དང༌། །དེ་ཡིས་བསྒྲུབ་བྱའི་ནད་ཟད་འགྱུར། །སྦོམ་ཞིང་ལྕི་ལ་སྨྱུང་བ་མཆོག །གསོ་བ་གཉིས་ལས་ཡོད་མ་ཡིན། །མདོའི་གནས་ལས་ལེའུ་བཅུ་བཞི་པའོ།། །།དེ་ནས་སྦྱང་བ་ལ་སོགས་པ་སྨན་གྱི་སྡེ་ཚན་འདུས་པའི་ལེའུ་བཤད་པར་བྱ་སྟེ། པོ་སོན་ཆ་དང་ཤིང་མངར་དང༌། །པི་པི་ལིང་དང་རྒྱམ་ཚྭ་དང༌།། ཤུ་དག་སུག་སྨེལ་ཉུངས་དཀར་སོགས། །འདི་དག་སྐྱུག་པའི་སྨན་གྱི་སྡེ། ། དནྡ་དུར་བྱིད་ཁྲོན་བུ་དང༌། །འབྲས་གསུམ་དོང་ཁྲ་འོ་མ་འཁྲུ། །དུག་ཉུངས་རུ་རྟ་ཤུ་དག་དང༌། །ཤིང་མངར་སྦྲང་རྩི་རྒྱམ་ཚྭ་སོགས། །འདི་དག་མས་བཏང་ཁྲུས་སྨན་ཏེ། །གོ་སྙོད་ལ་སོགས་མགོ་ནད་སྦྱོང༌། །མདོའི་གནས་ལས་ལེའུ་བཅོ་ལྔ་པའོ།། །།དེ་ནས་སྣུམ་གྱི་ཆོ་གའི་ལེའུ་བཤད་པར་བྱ་སྟེ། རླུང་ཅན་ལུས་ཡང་མཁྲང་འདོད་པའི། །ལུས་ཅན་རྣམས་ལ་ཏིལ་མར་ཕན། །མངལ་དང་རྣ་བ་ཀླད་ནད་ལ། །ཚིལ་ཡང་མཆོག་ཏུ་ཕན་པ་ཡིན། །སྣུམ་གྱི་ལས་ནི་ལྟོ་སྙི་འཁྲུ ༑ ༑ ཉམ་ཆུང་བ་ལ་བསྔགས་པ་ཡིན། ཁར་ཆགས་པ་ནི་བསལ་བའི་ཕྱིར ༑ ༑ སྣུམ་དག་འཐུང་རྗེས་ཆུ་ཚན་བཏུང༌། །འབྲས་གསུམ་གུ་གུལ་པི་པི་ལིང་ ༑ ༑ ཨ་རུ་ར་ལ་སོགས་བསྐོལ་བ། །དེ་དག་སྣུམ་ལ་ཇི་བཞིན་དུ། ། གནོད་པ་མེད་པར་སྦྱར་བར་བྱ། །སྐྱེས་བུ་སྣུམ་ལ་བརྟེན་པར་བྱེད་པ་རྣམས ༑ ༑ ནང་གི་དྲོད་འབར་ཁོང་པ་དག་པ་དང༌། །ལུས་ཟུངས་འཕེལ་ བརྟ་སྟོབས་དང་མདོག་བཟང་ལྡན། །དབང་བརྟན་རྒས་སྲ་ལོ་བརྒྱ་ཐུབ་པར་བཤད། །མདོའི་གནས་ལས་ལེའུ་བཅུ་དྲུག་པའོ།། །།དེ་ནས་དུགས་ཀྱི་ཆོ་གའི་ལེའུ་བཤད་པར་བྱ་སྟེ། དུགས་བསྲོ་བཅིང་དང་ཐ་མལ་པ།

།ཆུ་དུགས་དབྱེ་བས་རྣམ་པ་བཞི། །བསྲོ་བ་གོས་དང་སྣོད་དང་ནི། །ལག་མཐོལ་ཡོགས་པ་མེར་བསྲོས་བསྲོ། །བཅིང་བ་འབྲུ་དང་སྦང་མ་དང༌། །ཆེར་བཙོས་ཤུག་པ་ལ་སོགས་གླན། །སྤུ་འཇམ་པགས་རུལ་མིན་པས་དཀྲི། །མཚན་མོ་དཀྲིས་པ་ཉིན་པར་དཀྲོལ། །ཉིན་དཀྲིས་མཚན་མོ་དགྲོལ་བར་བྱ། །ཐ་མལ་པ་ནི་འབྲུ་རྣམས་དང༌། །གསོ་མའི་ལོ་མ་ལྕི་བ་སོགས། །བསྲོས་ལ་ཡུལ་དུས་དཔགས་ཏེ་སྦྱར། །ཆུ་དུགས་བསིལ་སྨན་གྱིས་བཏབ་ལ། །སྦུ་གུ་བཀང་ནས་ཅི་བདེར་བླུགས། ། དུགས་ཀྱིས་དྲངས་དང་ཟུག་གཟེར་འབྲལ། །ཡན་ལག་མཉེན་པར་གྱུར་པ་དང་ ༑ ༑ དྲགས་ན་ཁྲག་མཁྲིས་སྐྱེད་པར་བྱེད། །ཉམ་ཆུང་སྦྲུམ་མ་སོགས་ལ་སྤང་ ༑ ༑ མདོའི་གནས་ལས་ལེའུ་བཅུ་བདུན་པའོ།། །།དེ་ནས་སྐྱུག་སྨན་དང་བཀྲུ་སྨན་གཏོང་བའི་ལེའུ་བཤད་པར་བྱ་སྟེ། བད་ཀན་རྒྱས་ལ་སྐྱུག་སྨན་བཏང༌། །དེ་བཞིན་མཁྲིས་པ་བཀྲུ་སྨན་བྱ། ། མཚན་མོ་གཉིད་ལོག་ཟས་ལེགས་ཞུ། ། སྔ་ དྲོའི་དང་པོར་བཀྲ་ཤིས་བྱ། ། སྨན་ལ་སྔགས་ནི་མངོན་བཟླས་བྱ། །ལྐོག་མར་ཕྱིན་པའི་བར་དུ་བླུད། ། ཚངས་པ་སྐྱེ་རྒུའི་བདག་དང་ཐ་སྐར་བུ། །དྲག་པོ་དབང་པོ་ཉི་ཟླ་ས་མེ་རླུང

༑ ༑ དྲང་སྲོང་སྨན་གྱི་ཚོགས་དང་བཅས་པ་དང༌། །འབྱུང་པོའི་ཚོགས་ཀྱིས་ཁྱོད་ནི་བསྲུང་བར་ཤོག །དྲང་སྲོང་རྣམས་ཀྱིས་བཅུད་ཀྱིས་ལེན་པ་དང་ ༑༑ ལྷ་རྣམས་ཀྱི་ནི་བདུད་རྩི་ལྟ་བུ་དང༌། །ཀླུ་མཆོག་རྣམས་ཀྱི་བདུད་རྩི་ལྟ་བུར་ནི ༑ ཁྱོད་ལ་སྨན་འདི་ཉེ་བར་གནས་གྱུར་ཅིག །ན་མོ་བྷ་ག་བ་ཏེ། བྷཻ་ཥ་ཛྱེ་གུ་རུ་བཻཌཱུརྱ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀ་སཾ་བུདྡྷཱ་ཡ ༑ ཏདྱཐཱ། ཨོཾ་བྷཻ་ཥ་ཛྱེ། བྷཻ་ཥ་ཛྱེ། མཧཱ་བྷཻ་ཥ་ཛྱེ། རཱ་ཛ་ས་མུངྒ་ཏེ་སྭཱ་ཧཱ། ཤར་དུ་ཁ་བསྟན་འཐུང་དུ་གཞུག །འཐུང་ནས་དེ་ལ་སེམས་དམིགས་ཏེ། ། ཡུད་ཙམ་བསྡད་ལ་དང་གར་འཁྱིལ། །མཆིལ་མང་དེ་ནས་སློན་དུ་གཞུག། སྐྱུག་མི་བྲོ་བར་མི་དྲང་ངོ༌། །སྐྱུག་སྨན་མ་ཞུ་བར་ནད་འབྱིན། །བཀྲུ་སྨན་ཞུ་ནས་འབྱིན་པ་ཡིན། །བད་ཀན་དུས་འདས་ལྟོ་ཤེས་ནས། །ལེགས་པར་བཀྲུ་སྨན་གཏོང་བར་བྱ། །ཟས་ལ་རིམ་གྱིས་སྤྱད་ནས་ནི། །དེ་འོག་ནར་མའི་ཁ་ཟས་བསྟེན། །སྐྱུག་སྨན་བཀྲུ་སྨན་ལ་སོགས་པ། །སླར་ཡང་བར་སྐབས་བར་སྐབས་སུ། །སྣུམ་དང་དུགས་ཀྱི་ཆོ་ག་བྱ། །གོས་ཀྱི་དྲི་མ་འཁྲུད་དང་མཚུངས། །སྣུམ་དུགས་མ་བྱས་ལས་བྱེད་པ། །ཤིང་སྐམ་འགུགས་པར་བྱེད་པ་འདྲ། །སྦྱང་བ་ལེགས་པ་ཉེ་བར་བསྟེན་པས་ནི། །བློ་གྲོས་གསལ་ཞིང་དབང་པོ་སྟོབས་དང་ལྡན། །ལུས་ཟུངས་བརྟན་ཞིང་ཁོང་པའི་མེ་དྲོད་འབར། །ན་ཚོད་དག་ཀྱང་རིང་དུ་འཇོག་པར་བྱེད། །མདོའི་གནས་ལས་ལེའུ་བཅོ་བརྒྱད་པའོ།། །།དེ་ནས་མས་གཏོང་བའི་ཆོ་གའི་ལེའུ་བཤད་པར་བྱ་སྟེ། རླུང་ལ་མས་གཏང་བསྔགས་པ་དེ། ཁུ་བ་རླུང་དང་དྲི་མ་འགགས། །རླིག་རླུགས་རྡེའུ་ནད་ཟླ་མཚན་འཛག །སྦུ་གུ་ཤིང་རུས་གསེར་སོགས་ལ། །བ་གླང་མཇུག་འདྲ་བུག་རྡོལ་མེད། །འཇམ་ཞིང་དྲང་ལ་ཁ་ཟླུམ་པ། །རྩ་བའི་བུ་ག་སོར་གསུམ་ཚད། །མཐར་ནི་བུག་པ་འགེགས་པར་བྱ། །རྩེ་མོའི་འཁོར་ལོར་རྐྱལ་བུ་གདགས། །བཀྲུ་སྨན་དྲག་ཚད་ཇི་ལྟ་བ། །དེ་ཡི་བཞི་ཆ་འཇམ་རྩིའི་ཚད། །ཡང་ན་སྨན་གྱི་རེང་བུ་དང༌།

།མས་བཏང་ཆོ་ག་གཞན་ཡང་བྱ། །བུད་མེད་རོ་སྨད་མངལ་ནད་ལ། །གཉིས་གསུམ་ལ་སོགས་དྲག་པར་བཀྲུ། །གོས་ནི་བཀྲུས་པས་ཚོས་ལེན་ལྟར། །མས་གཏོང་སྟོབས་བསྐྱེད་ནད་རྣམས་འབྱིན། །གསོ་བའི་ཕྱེད་ཅེས་ལ་ལ་འདོད། །མདོའི་གནས་ལས་ལེའུ་བཅུ་དགུ་པའོ།། །།དེ་ནས་སྣ་སྨན་གཏོང་བའི་ཆོ་གའི་ལེའུ་བཤད་པར་བྱ་སྟེ། ནམ་ཚོང་ཡན་ཆད་ནད་རྣམས་ལ། །ལྷག་པར་སྣ་ནས་བཏང་བ་ཕན། །སྣ་ནི་ཀླད་པའི་སྒོ་ཡིན་ཏེ། །དེས་ན་དེ་ནས་ནད་དེ་འཇོམས། །ཤིང་མངར་རྒྱམ་ཚྭ་ཆང་རྙྀང་དང༌། །འུ་སུ་ལ་སོགས་ཅི་རིགས་པ། །ཆུར་བཅས་བླུགས་པའམ་ལྡེ་གུའམ། །ཕྱེ་མ་སྦུ་གུས་བུད་པར་བྱ། །སྣ་སྨན་གྱིས་ནི་པགས་མདོག་གསལ། །དབང་བརྟན་སྐྲ་དཀར་མེད་པར་འགྱུར། །མདོའི་གནས་ལས་ལེའུ་ཉི་ཤུ་པའོ།། །།དེ་ནས་དུད་པ་གཏོང་བའི་ཆོ་གའི་ལེའུ་བཤད་པར་བྱ་སྟེ། ནམ་ཚོང་ཡན་ཆད་བད་རླུང་ལས། །བྱུང་བའི་ནད་རྣམས་བསལ་བའི་ཕྱིར། །མཁས་པས་རྟག་ཏུ་དུད་པ་རྔུབ། །ཆེས་ན་ཁྲག་དང་མཁྲིས་ལ་གནོད། །གུ་གུལ་གླ་སྒང་རྡོ་དྲེག་དང༌། །སྤང་སྤོས་ལ་སོགས་དྲི་རྣམས་ལ། །རྒྱ་སྤོས་རུ་རྟ་མ་གཏོགས་པའི། །ནས་ཏིལ་ཚིལ་དང་རྐང་མར་ཞག ཁམ་ཕོར་བུ་གའི་དུད་པ་ནི། །སྣ་ཁུག་རེ་རེའམ་ཁ་ནས་རྔུབ། །དུད་པ་རྔུབ་ལ་ལུད་པ་དབུགས་མི་བདེ། ། སྐད་ འགགས་དྲི་མི་ཚོར་དང་གདོང་པ་སྐྱ། །སྐྲ་སྐྱོན་རྣ་བ་མིག་ནད་རྨོངས་བག་དང༌། །སྙོམ་དང་སྐྱིགས་བུ་ཆམ་པའི་ནད་མི་འབྱུང༌། ། མདོའི་གནས་ལས་ལེའུ་ཉི་ཤུ་རྩ་གཅིག་པའོ།། །།དེ་ནས་སྨན་ཁུས་མཁུར་བ་དགང་བའི་ལེའུ་བཤད་པར་བྱ་སྟེ། མཁུར་བཀང་རྣམ་པ་བཞི་ཡིན་ཏེ། །སྣུམ་དང་ཞི་བྱེད་རྨ་འཚོ་སྦྱོང༌། །སྣུམ་ནི་ཚ་དང་བསྐོལ་བ་ཡིན། །ཞི་བྱེད་ཁ་སྐ་མངར་སྨན་བསྐོལ། །སྦྱོང་བ་ཁ་དང་ཚ་བ་སྐྱུར། །རྨ་འཚོ་བྱེད་པ་ཁ་དང་སྐ། །དེ་ལ་རླུང་ལ་དྲོན་པོའོ། ། མཁྲིས་པ་ལ་ནི་གྲང་མོའོ། །བད་ཀན་ལ་ནི་རབ་དུ་ཚ། ཁ་དང་རྨ་སྦྱོང་འཚོ་བྱེད་ཡིན། །མདོའི་གནས་ལས་ལེའུ་ཉི་ཤུ་རྩ་གཉིས་པའོ།། །།དེ་ནས་མིག་སྨན་བསྐུ་བའི་ལེའུ་བཤད་པར་བྱ་སྟེ།

མིག་སྨན་ཐིགས་པ་བླུགས་བྱ་བ། །རླུང་ལ་དྲོ་དང་ཁྲག་མཁྲིས་བསིལ། །མིག་ནི་མེ་ཡི་རང་བཞིན་ཏེ། །བསིལ་བས་གནོད་མེད་བརྟན་པར་འགྱུར། །སྣ་སྨན་མིག་སྨན་བརྟ་བ་ལ་སོགས་པ། །མིག་མཐུ་བསྐྱེད་ཕྱིར་ཀུན་ཏུ་འབད་པར་བྱ ༑ ༑ མཐོང་བ་ཉམས་ན་འགྲོ་བ་སྣ་ཚོགས་པའང༌། །མུན་པའི་རང་བཞིན་ཚུལ་གཅིག་ཉིད་དུ་འགྱུར། །མདོའི་གནས་ལས་ལེའུ་ཉི་ཤུ་གསུམ་པ་དང་བཞི་པའོ།། །།དེ་ནས་ཆ་སྤྱད་ཀྱི་ལེའུ་བཤད་པར་བྱ་སྟེ། གང་ཕྱིར་ཆ་སྤྱད་ཆོ་ག་བཞིན ༑ ༑ སྣ་ཚོགས་ཚུལ་དུ་བརྡུང་བྱ་བ། །བཟུང་སྟེ་ཟུག་རྔུ་འབྱིན་པ་བློ་ཡི་སྤྱད ༑ ༑ ཆ་སྤྱད་ཀུན་གྱི་མཆོག་ནི་ཀང་ཀའི་མཆུ། །མགར་བ་མཁས་པས་ཆོ་ག་བཞིན། །བརྡུངས་པའི་གཏར་སྤྱད་ཉི་ཤུ་དྲུག །སྤུ་ནི་ཆོད་པར་ནུས་པ་དང་ ༑ ༑ ཕལ་ཆེར་སོར་ནི་དྲུག་པར་བྱ། །གཟུགས་ལེགས་སོ་ནི་ལེགས་པ་དང་ ༑ ༑ བཟུང་བ་བདེ་བ་ཉིད་དུ་བྱ། །ཡ་ཡོ་མེད་ཅིང་འཐར་ལེགས་པ།། ཤིན་ཏུ་རྣོ་བའི་ལྕགས་ལས་བྱ། །རྩེ་མོ་ཤིན་ཏུ་ལེགས་བརྡུངས་པ།། ཨུཏྤལ་སྔོན་པོའི་མདོག་འདྲ་བས། །རང་མིང་རྗེས་མཐུན་གཟུགས་ཅན་ནི།། རྟག་ཏུ་ཉེ་བར་བཞག་པར་བྱ། །སོར་བཞི་ཡི་ནི་སྲད་བུ་འམ། །རས་ཀྱིས་དམ་དུ་བཅིངས་ནས་ནི། །ཆུ་བ་ཚིགས་རུས་གནད་རྣམས་དང༌། །ཟབ་དང་ཉེ་དང་འཕྲེད་མི་གདབ། །རྩ་མདུད་སྲིན་བུས་ཁྲག་དབྱུང་ཞིང༌། །གཏིང་ན་ཡོད་པ་པད་པས་དབྱུང༌། ཁྲག་ནད་འདུས་པ་ཞལ་ཞལ་བྱ། །ལུས་ཁྱབ་ཁྲག་ལ་གཏར་ཀ་ཉིད། །བེམས་པར་གྱུར་ལ་རྔབས་རུ་གདབ། ཁྲག་ཕྱུང་ཏིལ་དང་ཞུན་མར་བསྐུ། །མདོའི་གནས་ལས་ལེའུ་ཉི་ཤུ་ལྔ་པ་དང་དྲུག་པའོ ༑༑ ༑༑ དེ་ནས་གཏར་དཔྱད་ཀྱི་ལེའུ་བཤད་པར་བྱ་སྟེ། ཁྲག་འཁྲུགས་གྱུར་པ་དེ་ལ་ནི། །གཏར་ཀ་གདབ་པས་དབྱུང་བར་བྱ། །དེ་ཡང་བཅུ་དྲུག་མ་ལོན་དང༌། །བདུན་ཅུ་འདས་ལ་ཁྲག་མི་དབྱུང༌། །མ་བསྡམས་གཏར་ཀ་མི་གདབ་ཅིང༌། །ཡོན་པོའམ་མི་སྣང་ལ་མི་གདབ། །ཚབས་ཆེའི་ནད་ནི་མ་གཏོགས་པ། །གྲང་དང་ཆར་དང་རླུང་དུས་མིན། །ཇི་སྐད་བཤད་པ་མ་མངོན་ན། །གནད་མ་གཏོགས་པ་གང་ཉེར་གདབ།

།ལེགས་པར་བཏབ་ནས་ཁྲག་གཟགས་ཏེ། །ཆིངས་མ་བཀྲོལ་ནས་གཟགས་མི་བྱ།། ནད་ཁྲག་ཡོད་ན་ཕྱི་འཕྲེད་དམ། །ཕྱི་དེ་ཉིན་པར་སླར་ཡང་དབྱུང༌། །རླུང་ཁྲག་གནག་ཅིང་དམར་ལ་རྩུབ། །ཤུགས་དྲག་གསལ་ཞིང་ལྦུ་བ་ཅན། །མཁྲིས་ཁྲག་སེར་ལ་རྩ་ཁྲག་མནམ། །སྤྱིན་བག་དྲོ་ཞིང་གཞའ་ཚོན་ཡིན། །བད་ཀན་ཁྲག་ནི་འཇམ་ལ་སྐྱ། །རྒྱུན་ཅན་འབྱར་ཞིང་སྐ་བ་སྟེ། །འདྲེས་པའི་མཚན་མ་འདྲེས་མ་ཡིན། ཁྲག་གི་རྒྱུན་ནི་མ་ཆོད་ན། །ཟར་མ་སྣག་ཚ་ཤིང་ཁུན་ཚོགས། བཏགས་པའི་ཕྱེ་མ་རྨ་ཁར་གདབ། །ཆུ་གྲང་ལ་སོགས་ སྦྱོར་བ་བྱ། །ཡང་ན་རྩ་དེའི་གོང་དུ་གཏར། །རྨ་ཁ་བསྲེག་པ་ལ་སོགས་བྱ ༑ ༑ མདོག་དང་དབང་པོ་གསལ་ཞིང་དབང་པོ་ཡུལ། །འདོད་ཅིང་ཟས་འཇུ་ཤུགས་ཀྱང་བདེ་བར་འགྱུར། །བདེ་དང་ལྡན་ཞིང་སྟོབས་རྒྱས་ཕུན་སུམ་ཚོགས། །མི་དེ་ཁྲག་ནད་དག་པ་ཡིན་པར་བཤད། །མདོའི་གནས་ལས་ལེའུ་ཉི་ཤུ་བདུན་པའོ།། །།དེ་ནས་ཟུག་རྔུ་དབྱུང་བའི་ལེའུ་བཤད་པར་བྱ་སྟེ། ཡང་དང་ཡང་དུ་ཁྲག་འཛག་ལ། །རྨ་ཡི་ཉེ་སྐོར་མཐོ་ཞིང་གློ། །ཆུ་བུར་ལྟ་བུའི་ཐོར་བུ་འབྱུང་ ༑ ཁོང་ན་ཟུག་རྔུ་ཡོད་ཅེས་བྱ། །པགས་གནས་མདོག་ཉམས་སྐྲངས་ཤིག་སྲ། །ཤར་གནས་བཙིར་ན་མི་བཟོད་ལ། །རྨ་ཡི་སྒོ་ནི་འདྲུབ་མི་ཤེས།། རུས་ཚིགས་བརྐྱང་བསྐུམས་ལས་ཤེས་བྱ། །མཚོན་ལུས་ཐུར་མས་བསྐྱོད་དེ་དབྱུང༌། །སྟོབས་ཆེའི་གཡོག་གིས་བཟུང་བའམ། །རྟ་སྲབ་ཀྱི་ནི་ཁ་ལྕགས་སམ། །ཤིང་གི་ཡལ་ག་བཀུག་པས་བརྟགས། །གྲེ་བའི་ནང་ཞུགས་ཟུང་རྔུ་ལ། །སྐུད་པ་གྲེ་བར་གཞུག་པར་བྱ། །ཟུག་རྔུའི་གནས་དང་ཆ་སྤྱད་ཀྱིས། །ཚུལ་ནི་མང་པོས་ལེགས་བརྟགས་ཏེ། །བློ་ལྡན་ཐབས་ནི་དེ་ དང་དེ། །ཤེས་པར་བྱས་ལ་ཟུག་རྔུ་དབྱུང༌། །མདོའི་གནས་ལས་ལེའུ་ཉི་ཤུ་བརྒྱད་པའོ།། །།དེ་ནས་ཡང་གཏར་རབ་ཆོ་གའི་ལེའུ་བཤད་པར་བྱ་སྟེ། གང་ཞིག་མ་སྨིན་བརྟོལ་བ་དང༌། །གང་ཞིག་སྨིན་ཀྱང་བཏང་སྙོམས་འཇོག ཁྱད་པར་མི་ཤེས་དེ་དག་ནི། །རྨེ་ཤ་ཅན་དང་འདྲར་ཤེས་བྱ། །གང་དང་གང་དུ་འགྲོ་འགྱུར་བའམ།

།གང་དུ་མཐོ་བ་ཤེས་བྱས་ལས། །དེ་དང་དེར་ནི་རྨ་བཏོད་དེ། །ལེགས་ཕྱེད་ཁྲག་ནི་མེད་པར་བྱ། །ཆུ་དང་ཞེང་དུ་ཅི་ནས་ཀྱང༌།། ནད་ནི་གནས་པར་མི་འགྱུར་བྱ། །སྨན་པ་དཔའ་བརྟན་ལས་ལ་མཁས། ། མཚོན་རྣོ་མི་རྟུལ་མི་འདར་ལ། །ཀུན་ཏུ་རྨོངས་པར་མ་གྱུར་པ། །བཙགས་བུ་འདེབས་པའི་ལས་ལ་བསྔགས། །འཇམ་ལ་མཉེན་པས་བཅིངས་ནས་ནི ༑ ༑ ཉིན་རེའི་ཀུན་སྤྱོད་བཤད་པར་བསྟན། །ཉིན་པར་གཉིད་ལོག་རྨ་གཡའ་ཞིང༌། ཁ་དམར་ནང་སྐྲང་རྣག་འཁྱིམ་འགྱུར། །བུད་མེད་དྲན་ནམ་རེག་པའམ། །མཐོང་བས་ཁུ་བ་འབྱུང་གྱུར་ན། །མ་ཕྲད་ནའང་འཁྲིག་པ་ལས ༑ ༑ བྱུང་བའི་སྐྱོན་ནི་ཐོབ་པར་འགྱུར། ། སྐམ་ས འི་ཤ་ནི་ཟོས་གྱུར་ན། ། རྨ་ནི་མྱུར་དུ་འཚོ་བ་ཡིན། །བསྣད་པའི་རྨ་ནི་མྱུར་དུ་འཚེམ། །ཤ་ཆད་དུམ་བུ་འཕྱང་བའང་གླན། །རྨ་ཁ་ཁྲག་ནི་མེད་གྱུར་ན། །དེ་ནི་ཅུང་ཟད་འབྲུད་བྱ་སྟེ། །རྨ་འབྱོར་བྱེད་པ་ཁྲག་ཡིན་ནོ། །རན་པར་བཅིངས་པས་རེད་མི་འགྱུར ༑ ༑ མདོའི་གནས་ལས་ལེའུ་ཉི་ཤུ་དགུ་པའོ།། །།དེ་ནས་ཐལ་སྨན་དང་མེ་བཙའི་ལེའུ་བཤད་པར་བྱ་སྟེ། བཙགས་དཔྱད་མཚོན་དཔྱད་ཞེས་བྱ་བ། །མང་པོ་ཀུན་ལས་ཐལ་སྨན་མཆོག །སྨན་དང་ཐལ་སྨན་མཚོན་དཔྱད་ཀྱིས། །མ་གྲུབ་པའང་གྲུབ་པར་བྱེད། ། པགས་པ་ཤ་དང་རྩ་རྒྱུས་དང༌། །ཚིགས་དང་རུས་ཚོགས་རྣམས་ལ་གདབ། ཁྲག་མ་ཆོད་དང་མིག་གི་ནད། །དེ་དག་ཉིད་ཀྱི་རྩ་སྲེག་གོ །མ་ཚོས་པགས་མདོག་མི་སྡུག་ཚ། །ཆུ་བུར་འབྱུང་བར་མི་འགྱུར་རོ། །བསྲེག་ཉེས་ཆ་འཁུམས་ཆུ་བུར་ཆེ། །ལེགས་པ་ཟུག་འབྲི་མྱུར་དུ་འཚོ། །སྙིང་པོ་གསང་བ་ལྟ་བུ་ཡི། །གནས་འདི་རྫོགས་པར་བྱས་པ་ཡིན། །འདི་དོན་དཀའ་བ་མདོར་བཤད་ཀྱིས། །རྒྱ་ཆེར་ཀུན་ཏུ་བསྟན་པ་ཡིན། །ཡན་ལག་བརྒྱད་པའི་སྙིང་པོ་བསྡུས་པའི་མདོའི་གནས་ལས་ལེའུ་སུམ་ཅུ་པའོ། །མདོ་གནས་བསྟན་པ་རྫོགས་སོ།། །།༈ དེ་ནས་ལུས་ཀྱི་རུམ་དུ་ཞུགས་པ་ལ་སོགས་པའི་ལེའུ་བཤད་པར་བྱ་སྟེ། ཁུ་ཁྲག་སྐྱོན་མེད་པར་སེམས་ཅན། །རང་ལས་ཉོན་མོངས་ཀྱིས་བསྐུལ་ནས།

།འཚོགས་པས་མངལ་དུ་ཆགས་འགྱུར་ཏེ། །རྩུབ་ཤིང་ལས་ནི་མེ་འབྱུང་མཚུངས། །ས་བོན་བདག་ཉིད་འབྱུང་བ་ཆེ། །ཕྲ་མོའི་སེམས་ཀྱི་རྗེས་འགྲོ་དང༌། །མ་ཡི་ཁ་ཟས་དྭངས་མ་ལས། །རིམ་གྱིས་མངལ་དུ་རྣམ་པར་འཕེལ། །ཇི་ལྟར་ཉི་མའི་ཟེར་གྱི་མེ། །མེ་ཤེལ་དང་ནི་འཕྲད་གྱུར་པའི། །ཤིང་ལ་འགྲོ་བར་མི་སྣང་སྟེ། །སེམས་ཅན་མངལ་གནས་དེ་དང་འདྲ། །རྒྱུ་ཡི་རྗེས་སུ་འགྲོ་བས་ན། །འབྲས་བུ་དེ་དང་སྐལ་མཉམ་ཉིད། །སེམས་ཅད་སྐྱེ་གནས་སྣ་ཚོགས་འཛིན། །ཟངས་མ་ལ་སོགས་བཞུ་དང་མཚུངས༌། །དེ་བས་ཁུ་བ་མང་བ་ལས། །ཕལ་ཆེར་སྐྱེས་པ་སྐྱེ་འགྱུར་ལ། །ཟླ་མཚན་མང་ལས་བུད་མེད་དེ། །དེ་གཉིས་མཉམ་ལས་མ་ནིང་འགྱུར། །བུད་མེད་ཟླ་བ་རེ་རེའི་ཁྲག །དྭངས་མ་ལས་བྱུང་ཞག་གསུམ་འཛག །ལོ་ནི་བཅུ་གཉིས་ཡན་ཆད་ནས། །ལྔ་བཅུའི་བར་འཛག་དེ་ནས་ཆད། །བུད་མེད་ཉམ་ཆུང་བཞིན་རས་དང༌། །ནུ་མ་རྐེད་པ་འགུལ་བ་ དང་ ༑༑ མིག་དང་དཀུ་གཡོ་སྐྱེས་པ་འདོད། །ཟླ་མཚན་ལྡན་པར་ཤེས་པ་བྱ།། དཔེར་ན་ཉི་མ་ནུབ་པ་དང༌། །པདྨའི་ཁ་ནི་ཟུམ་པར་འགྱུར། །དེ་བཞིན་ཟླ་མཚན་དུས་འདས་པའི། །མངལ་ནི་ཁུ་བ་ལེན་མི་བྱེད། །ཟླ་བ་གཅིག་ཏུ་བསགས་པའི་ཁྲག །རྩ་ཆེན་གཉིས་ལས་དུས་སུ་ནི། །ཅུང་ཟད་གནག་ཅིང་དྲི་བྲལ་བ། །རླུང་གིས་མངལ་གྱི་སྒོ་རུ་འབྱིན། །ཟླ་མཚན་ཞག་ནི་བཅུ་གཉིས་དུས། །དེ་ལས་དང་པོའི་ཞག་གསུམ་དང༌། །བཅུ་གཅིག་པ་སྨད་ཚེས་ཟུང་ལ། །བུར་འགྱུར་གཞན་དུ་བུ་མོར་འགྱུར། །འཕྲལ་དུ་མངལ་ཆགས་མཚན་མ་ནི། །མངལ་དུ་ས་བོན་འཛིན་པ་དང༌། །འདོད་ངོམས་ལྕི་དང་གཡོ་བ་དང༌། ཁྲག་དང་ཁུ་བ་རྗེས་འདྲེས་དང༌། །སྙིང་འཕར་བ་དང་སྙོམ་པ་དང༌། ། སྐོམ ་དང་རྨྱ་དང་བ་སྤུ་ལྡང༌། །ཟླ་བ་དང་པོར་མི་གསལ་ཞག། བདུན་ནས་ནུར་ནུར་པོར་སོགས་འགྱུར། །མངལ་གནས་ལྟེ་བ་མ་ཡི་ནི། ། སྙིང་གི་རྩ་དང་འབྲེལ་པའི་ཕྱིར། །དེ་ཡིས་དེ་ནི་འཕེལ་འགྱུར་ཏེ། །ཞིང་གི་ཡུར་པ་དག་དང་མཚུངས། །ནུ་ཞོ་གཡས་པ་སྔར་འབྱུང་ཞིང༌། །གཡས་ལོགས་ལ་ནི་བརྟེན་པ་དང༌།

།འདྲི་ཚིག་སྐྱེས་པའི་མིང་ཅན་སྨྲ། །དགའ་ཞིང་སྐྱེས་པ་མཐོང་བ་དང༌། །དཀུ་ནི་གཡས་པ་མཐོ་བ་དང༌། །མངལ་ཡང་ཀུན་ཏུ་ཟླུམ་པ་དག །བུ་སྐྱེ་གཞན་དུ་བུ་མོར་འགྱུར། །གང་ཡང་སྐྱེས་པ་འཕྲད་འདོད་དང༌། །གླུ་གར་རོལ་མོར་དགའ་བ་དང༌། །དྲི་དང་ཕྲེང་ཆགས་བུ་མོ་སྐྱེ། །དེང་ངམ་སང་ནི་བུ་བཙའི་རྟགས། །སྙོམ་ཞིང་དཀུ་དང་མིག་ལྷོད་དུབ། །སྨད་དུ་ལྕི་ཞིང་ཡི་ག་འཆུས། །མཆིལ་མ་དང་ནི་གཅིན་མང་འབྱུང་ ༑ ༑ དེ་ནས་མངལ་ནས་འབྱུང་བ་རྩོམ། །མར་དང་བཅས་པའི་ཐུག་པ་བླུད། །ཤུ་ཏི་ཉུངས་དཀར་ཟི་ར་དང༌། །སྣུམ་དང་ལན་ཚྭར་བཅས་པ་ནི།། མས་གཏོང་ཤ་མ་མྱུར་དུ་འབྱིན། །བཙས་ཚེ་བཀྲེས་པས་མར་བླུད་བྱ། ། མངལ་དུ་འཕེལ་དང་བཙས་པའི་ནད། །གཤེར་དང་ཁྲག་འཛག་བཙིར་བ་ཡི ༑༑ ནད་དེ་གསོ་དཀའ་ཡིན་པའི་ཕྱིར། །བཙས་རྗེས་འབད་དེ་རིམ་གྲོ་བྱ།། ལུས་ཀྱི་གནས་ལས་ལེའུ་དང་པོའོ།། །།རླུང་ནི་རྣམ་པར་འཁྲུགས་གྱུར་པས། །མངལ་གྱི་གནས་སྐབས་སྣ་ཚོགས་བྱེད། །དེ་ཕྱིར་དེ་ནི་མཁས་པ་ཡིས། །གནས་སྐབས་དག་ནི་བལྟས་ཏེ་དཔྱད། །བུད་མེད་མངལ་དུ་རླུང་གིས་ཁྲག་བསྒོངས་ཏེ། །བུ་ཆགས་ཡིན་ཞེས་མི་མཁས་པ་དག་ཟེར། །ལུས་ཀྱི་གནས་ལས་ལེའུ་གཉིས་པའོ།། །།སྒྲ་དང་རེག་བྱ་གཟུགས་རོ་དྲི།།གོ་རིམ་བཞིན་དུ་ནམ་མཁའ་རླུང༌།། མེ་ཆུ་ས་ཡི་ཡོན་ཏན་ཡིན། །ཡོན་ཏན་རེ་རེས་ཕྱི་མ་བསྐྱེད། །དེ་ལ་མཁའ་ལས་ལུས་བུ་ག །རྣ་བ་སྒྲ་དང་ཁོང་སྟོང་དང༌། །རླུང་ལས་རེག་པ་པགས་དབུགས་འབྱིན། །མེ་ལས་མིག་དང་གཟུགས་འཇུ་ཉིད། །ཆུ་ལས་ལྕེ་དང་རོ་དང་གཤེར། །ས་ལས་སྣ་དྲི་རུས་པ་ཡིན། །རྩ་ཆེན་རྩ་བ་སྙིང་ལ་གནས།། དེ་དག་ཀུན་གྱིས་ལུས་ཀུན་ཁྱབ། །དྭངས་མའི་བདག་ཉིད་མདངས་སུ་འགྱུར ༑ ༑ དེ་ནི་ཕྲ་ལ་ཀུན་དང་འབྲེལ། །རྩ་བ་སྦོམ་ཞིང་རྩེ་རབ་ཕྲ། །ལོ་མའི་རྩ་ལྟར་གྱེས་པ་ཡིན། །གྱེས་པ་དེ་ལས་རྩ་ཕྲན་ནི། །བདུན་བརྒྱ་དག་ཏུ་གྱུར་པའོ། །ལྟེ་བར་རྩ་ཆེན་ཉི་ཤུ་བཞི། །འཁོར་ལོའི་ལྟེ་རྩིབས་བཞིན་དུ་བརྟེན ༑

༑ དེས་ནི་སྟེང་འོག་ཐད་ཀ་རུ། །ལུས་ནི་རྗེས་སུ་འཛིན་པ་ཡིན། ། དེ་ལ་གནོད་པས་ནད་སྐྱེད་ལ། །སྐྱོན་མེད་དག་པས་བདེ་བར་བྱེད། །མེ་དྲོད་ཉམས་ན་འཆི་འགྱུར་ཞིང༌། །སྐྱོན་མེད་ན་ནི་ཡུན་རིང་འཚོ། །སྦྱིན་དང་ཚུལ་ཁྲིམས་སྙིང་རྗེ་བདེན། །ཚངས་པར་སྤྱོད་པ་བྱས་པ་གཟོ། །བྱམས་ལྡན་བཅུད་ཀྱིས་ལེན་བསྟེན་པ། །ཚེ་དང་བསོད་ནམས་འཕེལ་བའི་སྡེའོ། ། ལུས་ཀྱི་གནས་ལས་ལེའུ་གསུམ་པའོ།། །།གནད་དུ་ཕོག་ན་ཆུང་ངུས་ཀྱང༌། །ཕལ་ཆེར་ཤིན་ཏུ་གནོད་པ་ཡིན།། དེས་ན་གནད་ལ་བརྟེན་པའི་ནད། །རབ་ཏུ་འབད་པས་གསོ་བར་བྱ། ། ལུས་ཀྱི་གནས་ལས་ལེའུ་བཞི་པའོ།། །།ཇི་ལྟར་འབྲས་བུ་མེ་ཏོག་དང༌། །མེ་ཡི་དུ་བ་ཆར་གྱི་སྤྲིན། །ཕྱིས་འབྱུང་མཚན་མ་ཡིན་པ་ལྟར། །དེ་བཞིན་འཆི་ལྟས་ལས་ངེས་འཆི། །ཐ་མལ་པའམ་ནད་པ་ཡིས། །གང་གི་ཡོན་ཏན་སྐྱོན་རང་བཞིན། ། སྔ ་ལས་གཞན་དུ་འགྱུར་སྣང་བ། །དེ་ནི་གཤིན་རྗེའི་ཁྱིམ་དུ་འཇུག །ཚེ་ཡི་རིག་བྱེད་འབྲས་བུ་ཀུན། །ཚེ་ཤེས་པ་ལ་གནས་པ་ཡིན། །དེ་བས་འཆི་ལྟས་རྣམ་པ་ཀུན། །སྨན་པས་འབད་དེ་ཤེས་པར་བྱ། །ལུས་ཀྱི་གནས་ལས་ལེའུ་ལྔ་པའ ༑༑ ༑༑ ཕོ་ཉ་ཡ་མཚན་དགེ་སྦྱོང་དང༌། །རིགས་མཐུན་ལས་ནི་འགྲུབ་པར་འགྱུར

༑༑ དམན་དང་འཇིགས་རེངས་སྔངས་པ་དང༌། །བཀྲ་མི་ཤིས་སོགས་ལས་མི་འགྲུབ། །མཐོང་དང་ཐོས་དང་ཉམས་མྱོང་དང༌། །གསོལ་བ་བཏབ་དང་བརྟག་པ་དང༌། །འབྱུང་བར་འགྱུར་དང་བག་ཆགས་དང༌། །རྨི་ལམ་རྣམ་པ་བདུན་དུ་འདོད། །རྨི་ལམ་ངན་དང་བཟང་སོགས་དང༌། །ནད་པའི་གཡོག་འཁོར་ལ་སོགས་པ། །འདི་དག་དེ་ཉིད་མཐོང་བ་ཡི། །དྲང་སྲོང་རྣམས་ཀྱིས་མཚན་མར་བཤད། །ལུས་ཀྱི་གནས་ལས་ལེའུ་དྲུག་པ་རྫོགས་སོ ༑༑ ༑༑ ལེའུ་དང་པོ། ནད་རྣམས་ཀུན་གྱི་ནད་གཞི་ནི། །ཉེས་པ་འཁྲུག་པར་གྱུར་པ་སྟེ། །དེ་ནི་གནོད་འགྱུར་སྣ་ཚོགས་པ། །བསྟེན་པས་ལྡང་བར་འགྱུར་བར་བཤད། །དེ་ལྟར་སོ་སོའི་ནད་ལྡང་བ། །ནད་ཀྱི་གནས་སུ་འགྲོ་བྱེད་པས། །རྩ་སྦུབས་རྣམས་སུ་ཕྱིན་པ་དང༌། །ནད་རྣམས་ལུས་ལ་སྐྱེད་པར་བྱེད། །ལེའུ་གཉིས་པ། མ་ཞུའི་གནས་སུ་གྱུར་པ་དང༌། ལྷན་ཅིག་གནས་པས་རྩ་སྒོ་བཀག །ཞུ་བའི་གནས་ཀྱི་མེ་དྲོད་ནི། །ཕྱི་རོལ་དུ་ནི་འབྱིན་པར་བྱེད། །དེ་དང་ལྷན་ཅིག་མངོན་ཁྱབ་ནས། །ལུས་ཀུན་ཚ་བར་བྱེད་པ་ཡིན། །མགོ་ན་བརྒྱལ་སྙོམས་ལུས་ཚ་རྨོངས་བག་འགྱུར། །གྲེ་བ་ཁ་སྐམ་མི་དགའ་རུག་ཚིགས་ན། །གཉིད་མེད་མགོ་འཁོར་སྤུ་ལྡང་སྐོམ་དད་ཆེ ༑ ཁ་གླལ་ཚིག་མང་རླུང་མཁྲིས་འདྲེས་པའི་རིམས། །ལུས་རིམས་ཐོག་མར་ལུས་ཚ་བྱེད། །སེམས་ཀྱི་དང་པོར་སྙིང་ཚ་ཞིང༌། །རླུང་དང་བད་ཀན་ཅིག་ཅར་ནི། །འབྱུང་ཚེ་གྲང་བའི་རིམས་སུ་འགྱུར། །མཁྲིས་པ་དང་ལྡན་ཚ་བ་སྟེ། །འདྲེས་པས་འདྲེས་པའི་རིམས་ནད་དོ། །ལུས་ནི་ཡང་ཞིང་རྨྱ་དང་རྨོངས་བག་ཚ་བ་མེད། ཁ་ནང་ཐོར་བུ་འབྱུང་དང་དབང་པོ་བརྟས་ཤིང་བདེ ༑ ༑ ཡིད་ནི་སོར་གནས་རྔུལ་སྦྲིད་བདེར་འབྱུང་ཡི་ག་འབྱེད། །མགོ་བོ་གཡའ་བ་རིམས་ནད་འབྱང་བའི་མཚན་མ་ཡིན།། །།ལེའུ་གསུམ་པ། མཁྲིས་པ་ཅན་གྱི་མཁྲིས་ནད་ནི། །གཤེར་དང་ཁྲག་རྒྱས་ནད་དུ་འགྱུར།། །།ལེའུ་དྲུག་པ། གླང ་ཆེན་ལྕགས་ཀྱུ་མེད་པ་ལྟར། །རྨོངས་པས་མི་བྱ་ཅི་ཡང་མེད། །སེམས་འགྱུར་ར་རོ་བག་མེད་པས། །འདི་ནི་ཁ་ན་མ་ཐོའི་གནས

༑ ༑ གང་དུ་དྲན་པ་ཉམས་འགྱུར་བས། །དེ་ལས་མི་དགེ་ཐམས་ཅད་འབྱུང་ ༑ ༑ གང་ལ་ཆགས་པ་མི་ཤེས་པ། །དེ་ལ་མཁས་པས་ཇི་ལྟར་བསྟེན།། སྟོབས་དང་དུས་དང་ཡུལ་དང་གོམས་པ་དང༌། །རང་བཞིན་གྲོགས་དང་ན་ཚོད་ནད་རྣམས་ནི། །ལེགས་བརྟགས་དེ་དང་རྗེས་མཐུན་གང་ཞིག་འཐུང༌།། དེ་ནི་བདུད་རྩི་འཐུང་དང་མཚུངས་པ་ཡིན།། །།ལེའུ་བཅུ་པ། མལ་སྟན་ཆོ་གར་མི་ལྡན་པ། །བསྟེན་ན་གཅིན་སྙི་ནད་སྐྱེད་བྱེད། ཁུ་བ་གནས་ལས་འཕོས་ནས་སྐམ། །ལུགས་བཞིན་མི་འབྱུང་རྡེའུར་ཆགས། །གང་དུ་ཁ་དོག་སྣ་ཚོགས་པའི། །གཅིན་འབྱུང་ཟ་ཁུའི་ནད་ཅེས་བྱ།། །།ལེའུ་བཅུ་གཅིག་པ། རླུང་ནི་རྒྱུན་ལམ་འགགས་པས་འཁྲུགས། ། སྐྲང་ཞིང་གཟེར་ནི་སྐྱེ་བའི་རྒྱུ། །སྐྲན་ནི་ཟླ་མཚན་བྱེ་བྲག་གིས། །བུད་མེད་རྣམས་ལ་ཕལ་ཆེར་འབྱུང༌།། །།ལེའུ་བཅུ་གཉིས་པ། ནད་ཀུན་མེ་དྲོད་ཉམས་ལས་སྐྱེ། །ལྷག་པར་དམུ་རྫིང་ནད་སྐྱེད་ཅིང༌། །མ་ཞུ་དྲི་མ་ཅན་གྱི་ཟས། །དྲི་མ་སོགས་ལས་སྐྱེ་བར་འགྱུར།། །།ལེའུ་བཅུ་བཞི་པ། ཁ་ཟས་སྤྱོད་ལམ་མི་འཕྲོད་བསྟེན། ། སྔོ ན་ཆད་ལས་བྱས་ནད་བསླངས་ནས། །ཆུ་སེར་རྩ་ལས་གྲམ་ནས་ནི། །ཤ་པགས་མི་སྡུག་མཛེ་རུ་འགྱུར། །ཟས་མངར་འོ་མ་བུ་རམ་དང༌། །ཚ་དང་འབྲས་གསར་ཆན་དང་ནི། །ལོ་མའི་འདབ་མ་ལ་སོགས་དགའ། །མི་གཙང་བཤང་བའི་སྲིན་བུ་འབྱུང༌།། །།ལེའུ་བཅོ་ལྔ་པ། རླུང་ནི་ཕན་དང་གནོད་བྱེད་ལ། །འདི་ནི་སྣ་ཚོགས་རྒྱུ་གཅིག་པུ། ཁྱད་པར་དུ་ནི་ལུས་ཀྱི་ནི། །ནད་དང་ནད་མེད་རྒྱུར་ཤེས་བྱ། །དེ་བས་དེ་ལྡང་མི་འགྱུར་བར། །རྟག་ཏུ་འབད་པ་ཉིད་དུ་གྱིས།། ལེའུ་བཅུ་དྲུག་པ། སྐྱིད་ཅིང་སྤྱོད་ལམ་འཁྲུགས་པ་ལས། །འཐེང་ནད་སྟོབས་འཇིག་རླུང་ཁྲག་འདྲེས། །དེ་ནི་ཕྱུག་པོའི་རླུང་ནད་དེ། །མིང་ནི་དྲེག་ཏུ་རྣམ་པར་བཤད། །ནད་གཞིའི་གནས་རྫོགས་སོ།། །།ལེའུ་དང་པོ། སྨྱུང་བས་ནད་ནི་ཉམས་སྨད་ཅིང༌། །མེ་དྲོད་བསྐྱེད་དང་ཁོང་ཡང་འགྱུར། །བདེ་ཞིང་ཡི་ག་འབྱེ་བ་དང༌། །ཟས་འཇུ་སྟོབས་དང་མདངས་སྐྱེད་འགྱུར།

།རླུང་གི་རིམས་ལ་བྱི་ཚེར་བ། །བཅའ་སྒ་སླེ་ཏྲེས་གླ་སྒང་ཕན། །མཁྲིས་རིམས་གླ་སྒང་དུག་མོ་ཉུང༌། །པུ་ཤེལ་པར་པ་བྱི་ཚེར་ཕན ༑༑ བད་ཀན་དུག་ཉུང་བ་ཤ་ཀ །བྱི་ཚེར་གླ་སྒང་བཅའ་སྒ་ཕན། །འདུས་པའི་རིམས་ལ་བྱ་ཀྲི་དང༌། །སྐྱེར་པ་གླ་སྒང་པ་ཏོ་ལ། །འབྲས་བུ་གསུམ་དང་པུ་ཤེལ་ཙེ། །སླེ་ཏྲེས་ཀཎྜ་ཀ་རི་ཕན། །མ་ཞུའི་རིམས་ལ་སྨན་འཐུངས་ན ༑ ༑ སྦྲུལ་ལ་འོ་མ་བླུད་དང་མཚུངས། །བྱིན་པ་ཚིགས་རུས་གཟེར་འགྱུར་ ལ ༑ ༑ རྔུལ་དབྱུང་བ་ནི་རབ་ཏུ་བསྔགས། །བད་ཀན་བྲི་ནས་རླུང་མཁྲིས་ ནི ༑ ༑ ཤས་ཆེའི་རིམས་ལ་ཞུན་མར་སྦྱིན། །ནད་སྨིན་པ་ལ་བདུད་རྩི་སྟེ། ། གཞན་དུ་དེ་ནི་དུག་དང་མཚུངས། །རིམས་ནི་ཞི་བར་མ་གྱུར་ན། །སྦྱང་འོས་ལ་ནི་སྦྱང་བར་བྱ། །གང་ཞིག་རྨོངས་པས་མ་སྨིན་པའི། །རིམས་ལ་ནད་འབྱིན་སྨན་གཏོང་བ། །དེ་ནི་སྦྲུལ་ནག་གཉིད་ལོག་ལ། །ལག་པའི་རྩེ་མོས་རེག་དང་མཚུངས། །རང་གི་དཔྱད་ནི་ཇི་སྐད་བཤད། །གཏར་ཀ་ལ་སོགས་དག་གིས་གསོ། །གདོན་བྱུང་འབྱུང་པོའི་རིམས་པར་བཤད། ། གཏོར་མ་སྔགས་ལ་སོགས་པས་གསོ། །བྱི་ལའི་རྟུག་པ་ལ་སོགས་དང༌། ། ཤུ་དག་རུ་རྟ་ཨ་རུ་ར། །གུ་གུལ་ཉུངས་དཀར་སྤོས་ལ་སོགས། །དུད་པས་བདུག་པས་རིམས་ཀུན་སེལ། །སྨན་དང་ནོར་བུ་སྔགས་དང་བཅས་པ་དང་ ༑ ༑ དམ་པ་བླ་མ་བྲམ་ཟེ་དཀོན་མཆོག་མཆོད། །ཡིད་ནི་དགའ་བར་བྱེད་པའི་ཡུལ་བསྟེན་པས། ཁྱབ་འཇུག་གིས་བྱས་མ་རུང་རིམས་ཀྱང་འཇོམས ༑༑ ༑༑ ལེའུ་གཉིས་པ། ཙན་དན་གླ་སྒང་པུ་ཤེལ་ཙེ། །འབྲས་ཡོས་མུངྒ་པི་པི་ལིང༌། །ཤིང་མངར་ཉེ་ཤིང་ཁ་ར་དང༌། །སྦྲང་རྩིར་བཅས་པས་ཁྲག་མཁྲིས་འཇོམས། །གང་ཕྱིར་སྐྱེགས་བུ་དབུགས་མི་བདེ། །རྒྱུ་སོགས་མཚུངས་པས་དེ་ཡི་ཕྱིར། །གསོ་བའང་གཅིག་སྟེ་དེས་ཉེན་ལ། །ཐོག་མར་དུགས་ཀྱིས་ཉེ་བར་སྤྱད།། །།ལེའུ་དགུ་པ། འཁྲུ་བ་ཕལ་ཆེར་མ་ཞུ་བའི། །གནས་བརྟེན་མེ་དྲོད་ཉམས་པ་ལས། །འབྱུང་བས་དེ་ཕྱིར་རླུང་གྱུར་ལའང༌། །དང་པོ་སྨྱུང་བ་བྱས་པས་ཕན། །རང་ཉིད་འཁྲུ་བ་དེ་ལ་ནི།

།བཏང་སྙོམས་བཞག་པ་དེ་ཉིད་སྨན། །མ་ཞུ་འཁྲུ་ལ་དང་པོར་ནི། །གཅོད་པའི་སྨན་ནི་བཏང་མི་ བྱ ༑ ༑ ལེའུ་བཅུ་པ། ཕོ་བ་ལ་ནི་བརྟེན་པའི་ནད། །མ་ཞུ་བ་ལྟར་གསོ་བར་བྱ ༑༑ ༑༑ ལེའུ་བཅོ་ལྔ་པ། སྦྱོར་བ་ཀུན་གྱི་རྗེས་ལ་ནི། །འོ་མ་ཉེ་བར་སྦྱར་བྱ་སྟེ ༑ ༑ ལུས་ཟུངས་ཐམས་ཅད་བརྟན་བྱེད་ཅིང༌། །སྟོབས་སྐྱེད་ནད་ནི་ལྷག་ལུས་སེལ།། །།ལེའུ་ཉེར་གཅིག་པ། མ་འདྲེས་རླུང་ལ་དང་པོར་ནི། །མར་དང་རྐང་དང་ཚིལ་དང་ནི། །ཏིལ་མར་བླུད་ཅིང་སྣུམ་གྱི་ནི། །སྦྱོར་བས་ལེགས་པར་གསོ་བར་བྱ། །གསོ་བའི་གནས་རྫོགས་སོ།། །།ལེའུ་དང་པོ། སྐྱུག་སྨན་མཆོག་ནི་པོ་སོ་ཆ། །དུར་བྱིད་རྩ་བ་བཀྲུ་སྨན་མཆོག། །།ལེའུ་གསུམ་པ། སྐྱུག་སྨན་དྲག་ལ་བཀྲུ་སྨན་བཏང༌། །བཀྲུ་སྨན་དྲག་ལ་སློན་དུ་གཞུག། །།ལེའུ་གསུམ་པ། དྲན་པ་འཐོར་ལ་རིག་བྱེད་ཚིག ། གི ང་བུ་གླུ་དབྱངས་མཉན་དུ་གཞུག །ལྡེ་གུ་སྦྲང་རྩི་མར་བཅས་པ། །མས་གཏོང་ཁུ་བ་འཕེལ་བར་བྱེད།། །།ལེའུ་དྲུག་པ། ས་ཕྱོགས་ཆ་མཉམ་གཙང་ཞིང་བཟང༌། །ཤིང་ཆེན་ལྷ་གནས་དཱུརྦར་ལྡན། །གཡས་ནས་ཆུ་འབབ་ས་བཅུད་ལྡན། །སྨན་སྐྱེས་པ་ནི་བསྔགས་པ་ཡིན། །དགེ་སྤྱོད་དད་ལྡན་གཙང་བྱས་པས། །སྨན་ནི་ལེགས་པར་གནས་པ་བཏུ། །གངས་ཅན་འབིགས་བྱེད་རི་ཡིས་ནི། །ས་གཞི་ཕལ་ཆེར་ཁྱབ་པ་ཡིན། །དེ་ལས་དང་པོ་བསིལ་ཞིང་ཕན། །འབིགས་བྱེད་སྨན་ནི་མེའི་རང་བཞིན།། །།ལེའུ་གཉིས་(བཞི་)པ། ། གླ་ སྒང་སླེ་ཏྲེས་བ་སྤྲུ་བ། །བཙོད་དང་དོང་ག་པུ་ཤེལ་ཙེ། །བ་རུ་ར་དང་པོ་སོ་ཆ། །ཆུར་བསྐོལ་བཞི་ཆར་ལུས་པ་དང༌།། འོ་མ་དང་བསྲེས་སླར་ཡང་བསྐོལ། །ཆུ་ཟད་འོ་མ་ལུས་པ་ལ། །སྦྲང་རྩི་ཤིང་མངར་རྒྱམ་ཚ་དང༌། །དུག་ཉུང་དུར་བྱིད་པི་པི་ལིང༌། །སྐྱེར་ཁཎྜ་བསྲེས་འཇམ་རྩི་ནི། །ཤ་དྲོད་ལུས་སྟོབས་ཁུ་བ་སྐྱེད། །འོ་མ་སྦྲང་རྩི་མར་བཏབ་པ། །མས་གཏོང་རླུང་འཇོམས་ཁ་དོག་སྐྱེད། །ཆོ་ག་གྲུབ་པའི་གནས་རྫོགས་སོ།། །།ལུས་ཀྱི་ཡན་ལག་སྟེ་དང་པོ། །བྱིས་པ་བཙས་མ་ཐག་ཕྲུ་མ། ། བསལ་ཏེ་རྒྱམ་ཚ་མར་བཅས་བསྐུ།

།སོར་བཞིའི་འོག་ཏུ་ལྟེ་བ་བཅད། །རུ་རྟ་ཏིལ་མར་དག་གིས་བསྐུ། །རྒྱུ་སྐར་ལྷའམ་ཉེ་དུ་ལས། །དྲས་པའི་མིང་ནི་བཏགས་པར་བྱ། །མ་མའི་ཕང་དུ་སྤྲོ་བསྲིངས་ལ། །དགུན་གྱི་དུས་སུ་རྣ་བ་དབུག ༑ བྱིས་པ་རྟག་ཏུ་མི་ཟད་པར། །ངུ་བ་ལས་ནི་ནར་ཤེས་བྱ། །གང་དུ་འཛིན་ཅིང་རེག་མི་བཟོད། །དེ་ན་ནད་ཡོད་ཤེས་པར་བྱ། །རླུང་ལ་སོགས་པའི་ནད་གཞོམ་ཕྱིར། །ཚེ་བློ་ཡིད་གཞུངས་སྨན་མར་སྦྱིན། །ཚུལ་མིན་སྐྲག་པར་མི་བྱ་སྟེ། །སྐྲག་ན་གདོན་ནི་འཇུག་པར་འགྱུར། །བདུག་པ་རྣམས་ཀྱིས་བདུག་པའམ། ། སྔགས་ད ང་ཁྲུས་ཀྱིས་འབྱུང་པོ་བསལ། ། བྱིས་པ་གསོ་བའི་ཡན་ལག་སྟེ་ཉི་ཤུ་གཉིས་པའོ།། །།ལེའུ་བཞི་པ། ཤེས་དང་སྤྱོད་དང་རང་བཞིན་འགྱུར། །དེ་ལ་འབྱུང་པོའི་གདོན་ཡོད་བཤད། །སྦྱིན་སྲེག་སྔགས་གཏོར་མཆོད་སྦྱིན་རྣམས། ། ཕྱིན་ཅི་ལོག་ཏུ་བྱེད་པ་དང༌། །ཆོས་ལུགས་ཉམས་དང་གཙང་སྦྲ་མེད། །དེ་ལ་གདོན་གྱིས་གླགས་སྐབས་ཚོལ། །འབྱུང་པོའི་འཚེ་བ་མི་འདོད་པས། ། བཟླས་དང་སྦྱིན་སྲེག་གཏོར་མ་དང༌། །བརྟུལ་ཞུགས་ཚུལ་ཁྲིམས་མཉམ་འཇོག་དང༌། །སྦྱིན་ཤེས་བརྩེ་ལ་སོགས་པས་བསལ། །ཤིང་ཀུན་བ་བླ་ཚ་བ་གསུམ། ། གླ ་རྩི་སྒོག་སྐྱ་ཤུ་དག་དང༌། །སྤང་སྤོས་སླེ་ཏྲེས་ཉུངས་དཀར་སོགས ༑ ༑ གདོན་འཇོམས་སྨན་ནི་གཞན་དག་དང༌། །བོང་བུ་ཁྱི་རྟ་ལུག་བྱི་ལ ༑ ༑ པགས་པ་མཁྲིས་པ་བྲུན་ལ་སོགས། །སྦྱོར་བ་འདིས་བདུག་སྨྱོ་བྱེད་དང་ ༑ ༑ རྗེད་བྱེད་བཅས་པའི་གདོན་རྣམས་འཇོམས། །ཕལ་ཆེར་བཀྲུ་སྨན་སྐྱུག་སྨན་དག །གཏང་བས་གདོན་ཡང་ཞི་བ་སྟེ། །ལུས་ནི་དག་པར་བྱས་གྱུར་ན། །ཡིད་ནི་དྲན་པ་རྙེད་པར་འགྱུར། །གདོན་གསོ་བའི་ཡན་ལག་སྟེ་ལེའུ་གསུམ་པའོ།། །།ལེའུ་བཅུ་གསུམ་པ། མིག་ནད་རབ་རིབ་སྔོན་པོར་འགྱུར། ། སྔོན ་པོ་མ་བཅོས་ལོང་བར་འགྱུར། །དེ་བས་མིག་ནད་ལ་རབ་རིབ། །མི་བཟད་མྱུར་དུ་གསོ་བར་བྱ། །རླུང་འཁྲུགས་པས་ན་ཆུ་རྒྱུ་བའི། །རྩར་སོང་ནས་ནི་མཆི་མ་འཛག །ལིང་ཏོག་སོགས་པ་ཕལ་ཆེར་ནི། །འབྲས་གསུམ་སྦྲང་རྩི་མར་བཅས་ཕན།།

།།ལེའུ་བཅུ་དྲུག་པ། ལྕགས་ཀྱི་སྣོད་དུ་ཟངས་མ་བ་གཅིན་བརྡར། ། མིག་བསྐུས་གཟེར་ནི་འཇོམས་པར་བྱེད་པ་ཡིན། །ཟངས་མའི་སྣོད་དུ་ནུ་ཞོ་དུང་བརྡར་བ། །བསྐུས་ན་སྐྲངས་དང་མཆི་མ་འཛག་པ་འཇོམས། །ལྡོང་རོས་སྐྱེར་པའི་ཁཎྜ་ཟངས་མ་ཡིན། །ཕྱེ་མས་རྫི་མ་སྐྱེད་ཅིང་ཚག་པ་སེལ། ། རྐང་པ་གཉིས་ཀྱི་བར་ན་རྩ་སྦོམ་པོ། །གཉིས་ནས་དེ་ཡིས་མིག་ནི་ཀུན་ཏུ་ཁྱབ ༑ ༑ དེ་བསྐུས་བྱུག་དང་དྲིལ་བ་ལ་སོགས་པ། །རྐང་པར་བྱས་ན་མིག་ཏུ་འགྲོ་བར་འགྱུར། །ཉི་མ་གཟས་ཟིན་མེ་འོད་གློག་ལ་སོགས། །བལྟས་པས་མིག་ཉམས་བསིལ་སྨན་སོགས་ཀྱིས་བཅོས། །མིག་བསྲུང་བ་ལ་རྟག་ཏུ་མ་འབད་ན། །མི་ལ་ནོར་ཡོད་གྱུར་ཀྱང་དོན་མེད་ཡིན། །རྐང་པའི་རིམ་གྲོ་བྱ་སྒོང་ཞུན་མར་བསྟེན། །མི་འཕྲོད་སྤང་ཞིང་རབ་ཕྲ་འཚེར་མི་བལྟ། ། ལེའུ་བཅོ་བརྒྱད་པ། རླུང་ལས་གྱུར་པའི་རྣ་ནད་ལ། །ཤ་ཁུ་མར་ནི་མཚན་མོ་བླུད། །སྒྲ་བཅས་འོན་པ་དག་ལ་ནི། །རླུང་གི་གཟེར་འཇོམས་སྨན་གཏང་བྱ།། །།ལེའུ་ཉེར་གཉིས། སྣ་ནད་ཀུན་ལས་དང་པོར་ནི། །སྣུམ་འཆོས་སྣ་བཤལ་དུད་པ་རྔུབ། །བཙོད་དང་སེང་ཕྲོམ་ཤུག་པའི་ཆུས། །བཀྲུས་ན་ཁ་ཡི་དྲི་ང་སེལ། །ཤིང་ཀུན་ནག་མཚུར་བྱི་ཏང་ཀ །རུ་རྟའི་ཕྱེ་མས་སོ་ཟུག་འཇོམས།། །།ལེའུ་ཉེར་གསུམ་པ། དུ་བ་ཉིན་མཚན་གཉིད་ཡར་བ། །ཆང་འཐུང་སྨྲ་མང་མགོ་ནད་སྐྱེད། །མགོ་ནི་རྩ་བ་ཡན་ལག་ནི། །ཡལ་གར་དྲང་སྲོང་རྣམས་ཀྱིས་བཤད། །དེ་ཕྱིར་རྩ་བ་ལ་གནོད་པའི། །ནད་ནི་མྱུར་དུ་གསོ་བར་བྱ། །ལུས་ཀྱི་སྟོད་གསོ་བའི་ཡན་ལག་སྟེ་ཉི་ཤུ་བཞི་པའོ།། །།ལེའུ་ཉི་ཤུ་རྩ་ལྔ་པ། རྨ་ནི་ལྷན་ཅིག་སྐྱེས་གློ་བུར། །རེད་དང་མ་རེད་དབྱེ་བས་གཉིས། །ནད་གཞིས་བསྐྱེད་དང་ལྷན་ཅིག་སྐྱེས། །ཕྱི་ཡི་རྒྱུས་བྱུང་གློ་བུར་བའི། །ནད་དང་འདྲེས་པ་རེད་པ་ཡིན། །དེ་མེད་དག་པ་མ་རེད་པའོ། །རྨ་རེད་ཁ་རྒྱས་སྲ་བའམ་སྙི། །མདོག་འགྱུར་དྲི་མནམ་ཚའམ་གྲང༌། །སྐྱོན་མེད་རྨ་ལ་རྨ་འབྱོར་པའི། །སྨན་དང་ཤ་སྐྱེད་གང་ཡིན་བྱ

༑ ༑ ཇི་སྐད་བཤད་བཞིན་མ་གྲུབ་ན། །དེ་ནི་མེ་ཡིས་བསྲེགས་ལ་བཅོས།། འཕྲལ་གྱི་རྨ་ནི་རྒྱ་ཆེ་ལ། །སྦྲང་དང་མར་བསྐུ་བསིལ་བཅོས་བྱ།། །།ལེའུ་སུམ་ཅུ་པ། རྨེན་བུ་མ་སྨིན་པ་ལ་ནི། །རང་རང་སྐྲངས་པའི་ནད་ལྟར་གསོ། །ཆག་གྲུགས་དབྱེ་བས་དུ་མར་འགྱུར། །དེ་དག་ཀུན་གྱི་གསོ་བ་ནི། །ཇི་ལྟར་འཚམས་པ་དེ་བཞིན་དུ། །བཅིང་བ་དག་ཀྱང་ལེགས་པར་བྱ། །ཆ་བྱད་ཀྱིས་གསོ་བའི་ཡན་ལག་སྟེ་ལྔ་པའོ།། །།ལེའུ་སོ་ལྔ་པ། སྔོན ་ནི་ལྷ་དང་ལྷ་མ་ཡིན། །བདུད་རྩི་འདོད་པས་བསྲུབས་པ་ན། །བདུད་རྩིའི་སྔོན་དུ་སྐྱེས་བུ་ནི། །འཇིགས་གཟུགས་མཆེ་བ་ཅན་བྱུང་སྟེ། །དེ་མཐོང་འགྲོ་བ་སྡུག་བསྔལ་གྱུར། །དེས་ན་འདི་ནི་དུག་ཅེས་བྱ།། །།ལེའུ་སོ་དྲུག་པ། འབྲས་གསུམ་ཤིང་མངར་ནཱ་ག་པུཥ། །ཟངས་རྩི་པུ་ཤེལ་ཨུཏྤལ། །ཤུག་པ་སྦྲང་རྩི་དང་སྦྱར་བ། །སྐྲང་དང་འབྲུམ་པ་སྦྲུལ་དུག་སེལ།། །།ལེའུ་སོ་བརྒྱད་པ། སྲིན་བུ་སྡིག་པ་མི་ཟད་དུག །འབུས་ཟིན་སྦྲུལ་གྱིས་ཟིན་ལྟར་གསོ། །སྦྲང་མ་གདུག་པའི་དུག་ཀུན་ལ། །ཞོ་དང་མར་ནི་བླུད་པར་བྱ། །གཏར་ཀ་གདབ་ཅིང་སྣ་སྨན་དང༌། །མིག་སྨན་གྱི་ནི་ཆོ་ག་བྱ ༑ ཁྱིམ་གྱི་དུད་པ་སྐྱེར་པ་དང༌། །རྒྱམ་ཚྭ་དང་ནི་བཙོད་དག་གི །ལྡེ་གུས་ལྟེ་བ་འབུར་འཇོམས་དང༌། །བྱི་བའི་དུག་ཀུན་སེལ་བར་བྱེད། །མཆེ་བ་ཅན་གྱི་དུག་གསོ་བའི་ཡན་ལག་སྟེ་དྲུག་པའོ།། །།ལེའུ་སོ་དགུ་པ། ཚེ་རིང་དྲན་དང་ཡིད་གཞུངས་དང༌། །ནད་མེད་གཞོན་དང་ལང་ཚོ་དང༌། །གཟུགས་བཟང་མདོག་དང་སྐད་གསལ་དང༌། ། ལུས་དང་དབང་པོའི་སྟོབས་སྐྱེད་ཅིང༌། །ཚིག་གྲུབ་རོ་ཙ་མདངས་ལྡན་པ། ། བཅུད་ཀྱིས་ལེན་གྱིས་འཐོབ་པར་འགྱུར།། །།སྣུམ་བཅོས་བྱ་ཞིང་གཏར་ཀ་གདབ། །རྣམ་པ་ཀུན་ཏུ་སྦྱང་བྱས་གཏོང་ ༑ ༑ མ་སྦྱངས་པ་ཡི་ལུས་ལ་ནི། །བཅུད་ཀྱིས་ལེན་དང་རོ་ཙ་ཡི། ། སྦྱོར་བྱས་དྲི་མ་ཅན་གྱི་ནི། །གོས་ཀྱི་ཚོན་ལྟར་དོན་མེད་འགྱུར། །རྩ་བ་ལྔ་དང་ཨར་སྐྱུར་དག །ཆུར་བསྐོལ་བཅུ་ཆ་ལུས་པ་ལ། །ཤིང་ཚ་སུག་སྨེལ་པི་པི་ལིང༌།

།ག་དུར་སྐྱེར་པ་ཨ་རུ་ར། །ཤང་ཀ་པུཥྤ་ཙནྡན་དང༌། །ཤིང་མངར་ཀ་ར་བྱི་ཏང་ཀ །མར་དང་ཏིལ་མར་སྦྲང་རྩིར་སྦྱང༌། །ཆ་སྙོམས་བསྟེན་པའི་བཅུད་ལེན་གྱིས། །སྙོམས་དང་སྐྲ་དཀར་གཉེར་མ་སྤོང༌། །ཚེ་རིང་ཡིད་གཞུངས་སྟོབས་སྐྱེད་འགྱུར། །གཟེ་མ་འབྲས་བུ་སྐྱེད་པ་རྩ་བར་བཅས ༑ ༑ གྲིབ་སྐམ་བྱས་ནས་བཏགས་ཤིང་སྦངས་པ་ཡི། ཁུ་བ་འོ་མ་དང་བཅས་བསྟེན་བྱས་ན། །དྲོད་སྐྱེད་མདངས་ལྡན་ལོ་བརྒྱ་ཐུབ་པར་འགྱུར།། སྒྲ་གཅན་བདུད་རྩི་བརྐུས་པ་ན། ། སྐེ་ བཅད་པ་ལས་འཛག་གྱུར་པའི། ། བདུད་རྩི་ས་ལ་ལྷུང་གྱུར་པ། །སྒོག་སྐྱ་ཉིད་དུ་གྱུར་པ་ཡིན། །ལྷ་མིན་ལུས་ལས་བྱུང་བས་ན། །དེ་ཕྱིར་བྲམ་ཟེས་དེ་མི་ཟ། །མངོན་སུམ( སྔན ་དུ་)བདུད་རྩི་ལས་བྱུང་བས། །དེ་ནི་བཅུད་ཀྱིས་ལེན་མཆོག་ཡིན། །སོས་ཀའི་ཚ་བས་གདུངས་བྲག་ལས། །རྒྱ་སྐྱེགས་ཁུ་བ་ལྟར་འཛག་གང༌། །བ་གཅིན་དྲི་བྲོ་གནག་པ་དང༌། །གུ་གུལ་འདྲ་ཞིང་གསེག་མ་མེད། །བྲག་ཞུན་དེ་ནི་མཆོག་ཡིན་ཏེ། །ནད་ནི་ཀུན་ལ་ཕན་པ་ཡིན། །འོ་མ་དང་ནི་ལྷན་ཅིག་ བཏང་ ༑ ༑ བཅུད་ལེན་འབྲས་བུ་འགྲུབ་པར་འགྱུར། །གང་ཞིག་བྲག་ཞུན་གྱིས་ནི་མངོན་སུམ་དུ། །མ་བསལ་ནད་ནི་ས་སྟེང་ཡོད་མ་ཡིན། །བྲག་ཞུན་མར་དང་སྦྲང་རྩི་བྱི་ཏང་ཀ །འབྲས་བུ་གསུམ་དང་ལྕགས་ཕྱེ་དངུལ་ཆུ་བསྟེན

༑ ༑ རྨ་བྱ་ལྟ་བུར་མདངས་ལྡན་ཡིད་འོང་ཞིང༌། །ཡར་ངོ་ཟླ་ཕྱེད་རྫོགས་པའི་ཟླ་བ་འདྲ། །བུ་རམ་སྦྲང་རྩི་ཚ་བ་གསུམ། །ཨ་རུ་ར་བསྟེན་ལོ་བརྒྱ་འཚོ། །གཟེ་མ་སླེ་ཏྲེས་སྐྱུ་རུ་ར། །སྦྲང་རྩི་མར་བཅས་དེ་བཞིན་ནོ། ། བདེན་པར་སྨྲ་ཞིང་ཁྲོ་བ་མེད། །དབང་པོ་བསྡམས་ཤིང་བདག་ཉིད་ཐུལ།། ཞི་ཞིང་དམ་པའི་སྤྱོད་ལ་དགའ། །རྟག་ཏུ་བཅུད་ལེན་ཡིན་ཞེས་བྱ། །རྒས་སྲ་བར་བྱ་བའི་ཡན་ལག་སྟེ་བདུན་པའོ།། །།ལེའུ་བཞི་བཅུ་པ། གཅིག་པུ་སྐྱོན་ནི་མེད་པ་ཡི། །ཚངས་པར་སྤྱོད་ལ་བདག་ཡི་རང༌། །ལུས་ནི་ཟད་པ་བསྲུང་བའི་ཕྱིར། །རོ་ཙའི་ཆོ་ག་བརྗོད་པ་ཡིན། །དེ་ནས་སྣུམ་གྱུར་སྦྱང་བྱ་ཞིང༌། །ནི་རུ་ཧ་དང་འཇམ་རྩི་དང༌། ། པི་པི་ལིང་དང་སྐྱུ་རུ་རའི། ཁུ་བ་སྦྲང་རྩི་མར་བཅས་པ། །ཟོས་རྗེས་འོ་མ་འཐུངས་པ་གང༌། །མི་དེ་བརྒྱད་ཅུ་ལོན་ན་ཡང༌། །ལང་ཚོར་གནས་ཕྱིར་འདོད་སྤྱོད་འགྱུར། །ཤིང་མངར་མར་དང་སྦྲང་རྩི་དང༌། །བ་ཡི་འོ་མའང་དེ་བཞིན་ནོ།།ར་ཐུག་རླིག་པ་འོ་མར་བཙོས། །ཏིལ་མར་དང་ནི་བསྲེས་པ་ཡི།། ཀ་ར་བཅས་ཟོས་གང་ཡིན་པ། །བུད་མེད་བརྒྱ་ལའང་སྤྱོད་པར་ནུས། །ཞོ་སྤྲིས་ཁ་ར་བཅས་ཟོས་པ། །རྒན་པོའང་གཞོན་ནུ་བཞིན་དུ་སྤྱོད། །མངར་སྣུམ་ཉམས་དགའ་བརྟས་བྱེད་པ། །འོ་མ་བཞོས་མ་ཐག་འཐུང་ན། །ལུག་བོང་ལྟ་བུར་སྤྱོད་པར་ནུས། །དེ་དག་ཐམས་ཅད་རོ་ཙར་བཤད། ། གླ་ སྒང་པརྤ་ཏ་ནི་རིམས་ལ་ཕན། ། སྐོ མ་དད་ཆེ་ལ་གྱོ་མོ་ཆུར་གདུས་པའི། ། ཐང་ཕན་ཆུ་སོའི་ནད་ལ་བྲག་ཞུན་ནོ། །སློན་ལ་འབྲས་ཡོས་གཅིན་སྙི་ ཀྱུ་རུ་ར། །རླུང་དང་བད་ཀན་ལ་ནི་ཨ་རུ་ར། །མཆེར་པའི་ནད་ལ་པི་ལིང་མཆོག་ཡིན་ཏེ། །གློ་ བརྡོལ་བ་ལ་རྒྱ་སྐྱེགས་ཁུ་བ་བསྔགས། ཁྲག་མཁྲིས་ནད་ལ་བ་ཤ་ཀ་ཡིས་ཕན། །འཁྲུ་བའི་ནད་ལ་དུག་མོ་ཉུང་ཕན་ཞིང༌། །ཚོ་ཆེས་པ་ལ་སྐྱེར་ཁཎྜ་ཡང་བསྔགས། །སྲིན་བུའི་ནད་ནི་བྱི་ཏང་ཀ་ཡིས་འཇོམས ༑༑ མིག་གི་ནད་ལ་འབྲས་བུ་གསུམ་ཕན་ཏེ། །དྲེག་ལ་སླེ་ཏྲེས་མཛེ་ལ་སེང་ལྡེང་མཆོག །ནད་ཀུན་ལ་ནི་བྲག་ཞུན་བསྔགས་པ་ཡིན།

།ཕོ་བའི་ནད་ལ་དར་བ་གསར་པ་བསྔགས། །སྨྱོ་བྱེད་སོགས་ལ་མར་རྙིང་བཏང་བྱ་ཞིང་ ༑ ༑ མྱ་ངན་ལ་ནི་ཆང་ནི་བླུད་པས་ཕན། །གཉིད་མེད་འོ་མ་ཆམ་པར་ཞོ་དཀྲུགས་ཕན། །རླུང་གི་ནད་ལ་སྒོག་སྐྱ་རབ་ཏུ་བསྔགས། །ཡན་ལག་རེངས་པའི་ནད་ནི་དུགས་ཀྱིས་སེལ། །མགོ་བོའི་ནད་ཀུན་ལ་ནི་སྣ་སྨན་བསྔགས ༑ ༑ བརྒྱལ་ལ་ཆུ་གྲང་གཅིག་སྙི་གཟེ་མས་སེལ། །རྒས་སྲ་འོ་མ་ཞུན་མར་འབྲས་བུ་གསུམ། །དེ་ལྟར་ནད་རྣམས་ལ་ནི་སྨན་གྱི་མཆོག །ཡུལ་དུས་ཅི་རིགས་བརྟགས་ཏེ་སྦྱར་བར་བྱ། །རྒྱུད་ཕྱི་མའི་གནས་རོ་ཙ་དང་གསོ་སྤྱད་ཀྱི་ཡན་ལག་སྟེ་བརྒྱད་པའོ།། །།སྨན་སྤྱད་གཞུང་ལུགས་རྒྱ་མཚོ་བསྲུབས་པ་ལས། །ཡན་ལག་བརྒྱད་བསྡུས་བདུད་རྩིའི་ཚོགས་ཐོབ་གང༌། །དེ་ལས་དོན་ཆེན་རྩོལ་བ་ཞན་པ་རྣམས། །དགའ་བར་བྱ་ཕྱིར་རྒྱུད་འདི་ལོགས་ཤིག་བྱས། །འདི་ནི་ཚེ་ཡི་རིག་བྱེད་རྒྱ་མཚོ་ཡི། །སྙིང་པོ་ལས་ནི་སྙིང་པོ་བླངས་ནས་སུ། ། རྣམ་པར་སྦྱར་ལས་དགེ་བ་གང་ཐོབ་པ། །དེ་ཡིས་འགྲོ་བས་བདེ་ཆེན་ཉིད་ཐོབ་ཤོག ༑ ཡན་ལག་བརྒྱད་པའི་སྙིང་པོ་བསྡུས་པ་ཞེས་བྱ་བ་རྫོགས་སོ། ། འདིར་མཛད་བྱང་མི་གསལ་ཡང༌། དཔལ་ས་སྐྱའི་དཔེ་མཛོད་དུ་ས་པཎ་གྱི་བཀའ་འབུམ་བྲིས་མ་དཔེ་རྙིང་པོད་འགའ་བཞུགས་པའི་ནང་ནས་ ༼ ཌ ༽ རྟགས་ཅན་གྱི་སྟོད་ཀྱི་ཆ་ལ་བཞུགས་ཤིང་ལྡེབ་གྲངས་ཉེར་བདུན་བཞུགས། སྤྱིའི་ཨང་གྲངས་སུམ་ཅུ་སོ་གཉིས་ནས་ལྔ་བཅུ་ང་བརྒྱད་བར་ཡིན་པ། འདི་ཉིད་སྣག་ཤོག་དང་ཡིག་གཟུགས་ཚང་མ་དཔེ་ཚན་གཞན་དང་གཅིག་གྱུར་ཡིན་པ་དང༌། པོད་དེའི་ནང་ས་པཎ་གྱི་གསུང་མ་གཏོགས་མེད་པ་སོགས་ལ་བརྟགས་ན། ཐོག་མར་བཀའ་འབུམ་བསྒྲིག་དུས་ནས་བཀོད་པར་ཐེ་ཚོམ་མེད་པས་མཛད་པ་པོ་ས་སྐྱ་པཎྜི་ཏ་ཡིན་ངེས་སོ།། །། ༄༅། །ས་སྐྱ་པཎ་ཆེན་གྱིས་མཛད་པའི་པྲ་ཁྲིད་ཁྲ་བོ་དང༌། ཟུར་རྒྱན་ཉམས་ཀྱྀ་མེ་ལོང་དང༌། གཉེར་ལྟག་གཉའ་སྟོང་གཟིགས་ཀྱིས་བསྟན་པའི་རིན་ཆེན་ཟུང་དྲུག་བཞུགས་སོ། ། ༄༅། །ན་མོ་གུ་རུ། ཀུན་ལ་འཇུག་པའི་པྲ་ཁྲིད་ཁྲ་བོ་ཞེས་བྱ་བ།

གཟེར་བུ་ཆུང་ཉི་ཤུ་རྩ་ལྔའི་ཟུར་རྒྱན་དང་བཅས་པ། དམར་བྱང་ཐོར་བུ་ཁྲིགས་ཀྱི་མེ་ལོང༌། དྲི་མ་དང་བྲལ་བའི་མཁས་པ་ཆེན་པོ་རྣམས་ལ་ཕྱག་འཚལ་ལོ། །འདིར་རིགས་དང༌། བློ་དང༌། བག་ཡོད་དང་ལྡན་པའི་སྐྱེས་བུ་གང་དང་གང་དག་གིས། རང་གི་རྒྱུད་ལ་ཡོན་ཏན་གྱི་ཚོགས་འཕེལ་ཞིང་ ༑ ཉེས་སྐྱོན་དྲི་མ་དག་པར་འདོད་པས། རིག་པ་ལྔ་བཅུ་རྩ་བཞིའི་དོན་ཤེས་པར་བྱ་སྟེ། དེ་ཡང་གཞི་ལ་གནས་པར་བྱ་བའི་རིག་པ་བཅོ་བརྒྱད། ལམ་དུ་འཁྱེར་བའི་རིག་པ་བཅོ་བརྒྱད། འབྲས་བུ་འབྱུང་བའི་རིག་པ་བཅོ་བརྒྱད་དོ། །དང་པོ་ནི། རང་ལ་གཅེས་པ་དྲུག གཞན་ལ་གཅེས་པ་དྲུགགཉིས་ཀ་ལ་གཅེས་པ་དྲུག་གོ །དང་པོ་རང་ལ་གཅེས་པ་དྲུག་ནི། གཞུང་ཚུགས་ལྟར་ཐུབ། བཀན་ན་མཁྲང༌། བསྟུན་ན་མཉེན། འགྲོགས་ན་བརླིང༌། བྱེད་ན་ཡང༌། བསྒྱུར་ན་ལྕི་བའོ། །གཞན་ལ་གཅེས་པ་དྲུག་ནི། ཤ་ཚ། གཉེན་འཁུར། ཟུར་ཆུང༌། ཡུས་ལ་མི་ལེན། བརྟེན་ན་བདེ། འགྲས་ན་གཏུམ་པའོ། །གཉིས་ཀ་ལ་གཅེས་པ་དྲུག་ནི། ཕོ་ཚོད་ཆེ། གནག་ལ་ལེན། རྫུ་ཁོག་ཆེ། མཐར་ཕྱིན། ངན་གྲོས་ཁེགས། བཟང་གྲོས་བསྐུལ་བའོ། ། གཉིས་པ་ལམ་དུ་འཁྱེར་བའི་རིག་པ་བཅོ་བརྒྱད་ནི། ལེགས་ཀྱང་སྤང་བར་བྱ་བ་དྲུག ཉེས་ཀྱང་བླང་བར་བྱ་བ་དྲུག རང་སར་བཞག་པ་དྲུག་གོ ། དང་པོ་དྲུག་ནི་མ་བཅོལ་བའི་གཉེར། མི་ཐེག་པའི་ཁུར། མི་འགྲུབ་པའི་ཁས་ལེན། ཚུལ་མ་ཡིན་པའི་སྤྱོད་པ། དྲི་མར་གྱུར་པའི་བྱ་བྱེད། རང་ཆེ་བསྒྲུབ་པའི་ཞེ་བཞག་གོ །ཉེས་ཀྱང་བླང་བར་བྱ་བ་དྲུག་ནི། བླ་མའི་གསུང་ ༑ བདེ་གཤེགས་ཀྱི་བཀའ། མཆེད་གྲོགས་ཀྱི་མཆིད། མཁས་པའི་གཏམ། ཤ་ཚའི་གྲོས། ལུགས་ལ་བརྟེན་པའི་ལས་སོ། །རང་སར་བཞག་པ་དྲུག་ནི། གཞན་གྱི་སྐྱོན་མི་གླེང་རང་སར་བཞག བཅོས་ཀྱང་ཉན་དུ་མི་འདོད་པའི་གྲོས་རང་སར་བཞག ཤེས་གསར་མཆོག་ཏུ་བཀལ་བའི་གྲོས་རང་སར་བཞག ཁེ་ཉེན་གཞན་ལ་ཐུག་པའི་གྲོས་རང་སར་བཞག སྨན་པ་ཆེ་འགྲན་བྱེད་པའི་གྲོས་རང་སར་བཞག དུས་མིན་རྩིང་སྤྱོད་བྱེད་པའི་མི་རང་སར་བཞག་གོ

།གསུམ་པ་འབྲས་བུ་འབྱུང་བའི་རིག་པ་བཅོ་བརྒྱད་ནི། མ་སྤངས་ན་ལོག་པའི་འབྲས་བུ་འབྱུང་བ་དྲུག སྤྱད་ན་བདེ་བའི་འབྲས་བུ་འབྱུང་བ་དྲུག ཚུལ་བསྟུན་ན་བདེ་ལེགས་ཀྱི་འབྲས་བུ་འབྱུང་བ་དྲུག་གོ །དང་པོ་དྲུག་ནི། བསམ་པ་ངན་པ་མ་སྤངས་ན་ལོག་པའི་འབྲས་བུ་འབྱུང༌། གྲོགས་ངན་པ་མ་སྤངས་ན་ལོག་པའི་འབྲས་བུ་འབྱུང༌། སྦྱོར་བ་ངན་པ་མ་བཤོལ་ན་ལོག་པའི་འབྲས་བུ་འབྱུང༌། གདུག་རྩུབ་དང་རྩིང་ཆོས་ལ་དགའ་ན་ལོག་པའི་འབྲས་བུ་འབྱུང༌། ཡང་དག་པའི་དོན་ལ་ཐེ་ཚོམ་ཟ་བའམ་རྒྱབ་ཀྱིས་ཕྱོགས་ན་ལོག་པའི་འབྲས་བུ་འབྱུང༌། སྡིག་པའི་གྲོགས་པོས་ཟིན་ན་ལོག་པའི་འབྲས་བུ་འབྱུང་ངེས་སོ། །སྤྱད་ན་བདེ་བའི་འབྲས་བུ་(འབྱུང་བ་)དྲུག་ནི། བཀའ་བཞིན་སྤྱད་ན་བདེ་བའི་འབྲས་བུ་འབྱུང༌། གཞུང་བཞིན་བསྒྲུབས་ན་བདེ་བའི་འབྲས་བུ་འབྱུང༌། གཡོ་སྒྱུ་དང་བྲལ་ན་བདེ་བའི་འབྲས་བུ་འབྱུང༌། ཚུལ་འཆོས་བསྐྱུར་ན་བདེ་བའི་འབྲས་བུ་འབྱུང༌། མངོན་ཞེན་ཐོངས་ན་བདེ་བའི་འབྲས་བུ་འབྱུང་སྐད། (འདིའི་ནང་ནས་གཅིག་ཆད་འདུག)ཚུལ་བསྟུན་ན་གནས་སྐབས་ཀྱི་བདེ་ལེགས་འབྱུང་བ་དྲུག་ནི། མཁས་པ་དང་ཚུལ་བསྟུན་ན་ཡོན་ཏན་གྱི་རྡུལ་ འགོས ༑ བཙུན་པ་དང་ཚུལ་བསྟུན་ན་བག་མེད་ཀྱི་དྲི་མ་འདགམཛངས་པ་དང་ཚུལ་བསྟུན་ན་ལེགས་ཉེས་ཀྱི་འཕྲག་སོ་ལ་བརྒལ། དྲིན་ཅན་དང་ཚུལ་བསྟུན་ན་ཕྱིས་ནས་རང་དྲིན། དད་ལྡན་དང་ཚུལ་བསྟུན་ན་བསོད་ནམས་ཀྱི་ལས་སོག བློ་ལྡན་དང་ཚུལ་བསྟུན་ན་རིག་པའི་སྣ་ཁ་སྐྱེའོ།། །།༈ གཟེར་བུ་ཆུང་ཉི་ཤུ་རྩ་ལྔའི་ཟུར་རྒྱན་ནི། ཐུན་མོང་གི་གཟེར་བཅུ ༑ ཐུན་མོང་མ་ཡིན་པའི་གཟེར་བཅུ། ཁྱད་པར་གྱི་གཟེར་ལྔའོ། །ཐུན་མོང་གི་གཟེར་བཅུ་ལ། རང་མགོ་ཐོན་པའི་གཟེར་ལྔ། ཉམས་པར་འགྱུར་བའི་གཟེར་ལྔའོ། །རང་མགོ་ཐོན་པའི་གཟེར་ལྔ་ནི། སྔར ་གྱི་མཛའ་བཤེས་སུན་མ་ཕྱུང་པ། རང་གཞུང་ལ་འགྱུར་ལྡོག་མེད་པ། ཡ་རབས་ཀྱི་ཐུགས་མ་བྲད་པ། མ་རབས་རས་སུ་མ་ཆད་པ། གནས་སྐབས་ཀྱི་གྲོས་ལ་འདོར་ལེན་ཤེས་པའོ།

།ཉམས་པར་འགྱུར་བའི་གཟེར་ལྔ་ནི། རང་གི་ཆེ་བཟང་འབའ་ཞིག་བསྒྲུབ། གཞན་རས་སུ་བཅད་ཅིང་མགོ་གནོན་པའི་བསམ་པ་དང་ལྡན་པ། གྲོས་མགོ་ཐབས་ལ་འཐེན་པ། གྲོས་གཞུག་རང་འདོད་དུ་བསྒྲུབ་པ། ཚུལ་དང་ཚུལ་མ་ཡིན་པ་མི་ཤེས་པའོ། །ཀྱེ་ཧོ། དེས་ན ༑ རྣམ་སྨིན་གྱིས་མ་གོས་ན་འཇིགས་ཀྱི་མཆོག རང་བདུད་དུ་རང་མ་བབས་ན་སྤྱང་པོའི་མཆོག ཆོས་ཙམ་སེམས་ལ་རྫོགས་ན་གྲུང་པོའི་མཆོག ཡོན་ཏན་རང་ལ་ཤར་ན་གཏེར་གྱི་མཆོག འགྲོགས་རྒུའི་ཐུགས་སུ་བྱོན་ན་གྲོགས་ཀྱི་ཕུལ་ལོ། །ཀྱེ་ཧོ། ངེས་པར་དགོངས་ཤིག་རིགས་ཀྱི་བུ། ཚེ་འདི་དོན་འདུན་དང་ཕུགས་ནས་མ་བྲལ་ན་རིན་པོ་ཆེའི་གཏེར་ལ་སྤྱོད་ཀྱང་བདེ་སྐྱིད་ཡོད་རེ་སྐན། རང་སེམས་ང་བདག་གི་མདུད་པ་མ་བྲལ་ན། སུམ་ཅུ་རྩ་གསུམ་དུ་སྐྱེས་ཀྱང་བདེ་སྐྱིད་ཡོད་རེ་སྐན། རང་ལ་བླ་མའི་བྱིན་རླབས་མ་ཞུགས་ན་བདེ་སྐྱིད་སྙན་གསུམ་འཛོམས་ཀྱང་བདེ་ལེགས་ཡོད་རེ་སྐན། ངེས་པར་དམ་ཚིག་ཉམས་ན་དགའ་བའི་ཚལ་ལ་སྤྱོད་ཀྱང་བདེ་སྐྱིད་ཡོད་རེ་སྐན། ཀྱེ་ཧོ། ཚེ་འདི་རབ་ཏུ་མི་བརྟན་གློག་བཞིན་མྱུར་དུ་ལས་དབང་འགྲོ ༑ ༑ བདག་གི་མིང་ཡང་མི་གནས་དེ་ཚེ་འབྱོར་པའི་འཚོ་བས་ཅི་བགྱིར་ མཆིས ༑ ༑ བདག་ནི་ཆུ་སྲིན་ཁར་ཚུད་ཐར་པའི་རང་སྟོབས་མ་མཆིས་ཡ་ངར་ལྟུང༌། །དེ་ཚེ་འདྲེན་པའི་ལྕགས་ཀྱུས་སྙིང་ལ་ཟིན་པས་ཉེར་འཚོ་ཤོག། ཐུན་མོང་མ་ཡིན་པའི་གཟེར་བཅུ་ནི། བསམ་པ་ཐུན་མོང་མ་ཡིན་པ་ལྔ། སྤྱོད་པ་ཐུན་མོང་མ་ཡིན་པ་ལྔའོ། །དང་པོ་ནི། ཚེ་འདི་ལ་བློ་མི་གཏོད། གྲོས་ཕུགས་བླ་མ་དང་དཀོན་མཆོག་མཁྱེན། ལུས་སྲོག་ཆོས་ཕྱོགས་སུ་བསྔོ༑ བསྐལ་པ་འཁྲུགས་ཀྱང་ལམ་ལོག་པ་ལ་མི་འགྲོ། སྲིད་གསུམ་གཡོས་ཀྱང་ཁུ་འཕྲིག་མི་སྐྱེ་བའོ། །སྤྱོད་པ་ཐུན་མོང་མ་ཡིན་པ་ལྔ་ནི། དགེ་བར་འགྱུར་ན་སྡིག་ཀྱང་བྱེད། གཞན་དོན་དུ་འགྱུར་ན་རང་དོན་ཀྱང་བསྒྲུབ༑ ཡོན་ཏན་འཆར་ན་སྐྱོན་ལ་ཡང་སྤྱོད། སྐྱོན་གྱིས་གོས་ན་ཡོན་ཏན་ཡང་འགེགས་སོ། ( འདིའི་ནང་ནས་གཅིག་ཆད།

)ཁྱད་པར་གྱི་གནད་གཟེར་ལྔ་ནི། ལེགས་ལྡེང་པའི་གྲོས་ལ་བློ་མི་འགྱུར། བྱམས་ལྡེང་པའི་གྲོགས་པོ་སུན་མི་དབྱུང༌༑ བསླུ་ལྡེང་པའི་གྲོས་ལ་བློ་མི་གཏོད། བདེ་ལྡེང་པའི་ཉམས་ལེན་ལེ་ལོར་མི་འཇོག གཙང་ལྡེང་པའི་རིག་པ་འཁྲུལ་པར་མི་བཞག་གོ །ཀྱེ་དེས་ན། རང་དམའ་མ་དབབ། རང་གཉའ་མ་བཅག རང་འཕུང་མ་བཤམ༑ རང་མགོ་མ་བསྐོར། རང་སྟབ་མ་དབུབ། སྤྱིར་སྨན་པ་མཁས་པ་ན་དང་མི་ན་བ་གཉིས་ཀ་ལ་ཕན། ཡུལ་མི་ཚོད་ཅན་དགྲ་དང་གཉེན་གཉིས་ཀ་ལ་གཅེས། གཞོན་ནུ་སྡུག་པ་ཕོ་དང་མོ་གཉིས་ཀ་ལ་མཛེས། དེ་བཞིན་དུ་ཆོས་པ་རབ་ཀྱིས་བདག་གཞན་གཉིས་ཀ་ལ་ཕན། འབྲིང་གིས་རང་ལ་ཕན་ལ་གཞན་ལ་མི་གནོད། ཐ་མས་རང་གཞན་ཐམས་ཅད་ལ་གནོད ༑ དེ་ལྟ་བས་ན། བྱ་བ་གང་ཅི་བསྒྲུབ་ཀྱང་རུང་སྟེ། བསྟན་པ་སྤྱི་ལ་ཕན་པའམ། གང་ཟག་སྒོས་ལ་ཕན་པ་སྤྱད་པར་འོས་ཀྱི། དེ་ལྟ་མ་ཡིན་པའི་བྱ་བ། སྤྱད་པར་བྱ་བ་མ་ཡིན་ཞིང༌། སྦྲུལ་དུག་ཅན་ས་ཕྱོགས་ནས་སྤོང་བ་ལྟར་བྱའོ། །དེའི་ཕྱིར། དམར་བྱང་ཐོར་བུ་ཁྲིགས་ཀྱི་མེ་ལོང་དགོད་པར་བྱ་སྟེ། དེ་ཡང་གཅིག་གསུམ་གསུམ། གཉིས་གསུམ་དྲུག གསུམ་གསུམ་དགུ། བཞི་གསུམ་བཅུ་གཉིས། ལྔ་གསུམ་བཅོ་ལྔ། དྲུག་གསུམ་བཅོ་བརྒྱད། བདུན་གསུམ་ཉེར་གཅིག བརྒྱད་གསུམ་ཉེར་བཞི ༑ དགུ་གསུམ་ཉེར་བདུན། བཅུ་གསུམ་སུམ་ཅུ་ཐམ་པ་སྟེ། སྡེ་བཅུ་ཡ་བ་བརྒྱ་དྲུག་ཅུ་རྩ་བཞིའི་(ལྔའི་) གདམས་པ་འབུལ་བས། ཐུགས་ལ་ཉེ་བར་བཞག་པར་ཞུའི་ཨང༌།། །།༈ དང་པོ་གཅིག་གསུམ་གསུམ་གྱི་གདམས་པ་ནི། གོ་ཆོད་ན་མི་གཅིག་གིས་ཆོག བློ་གཏད་ཐུབ་ན་གྲོགས་གཅིག་གིས་ཆོག རང་རྒྱུད་གྲོལ་ན་ཆོས་གཅིག་གིས་ཆོག་གོ །གཉིས་པ། གཉིས་གསུམ་དྲུག་གི་གདམས་པ་ནི། དད་པ་དང་ཤེས་རབ། དམ་ཚིག་དང་སྡོམ་པ། ངོ་ཚ་དང་ཁྲེལ་ཡོད། ཟུང་གསུམ་ཡ་བ་དྲུག་པོ་དེས་རྟག་ཏུ་གནས་པར་བྱའོ། ། གསུམ་པ། གསུམ་གསུམ་དགུའི་གདམས་པ་ནི། དྲང་བརྟན་བསྟུན་དུ་བཏུབ་པའི་བསམ་པ། གྲུང་བདེ་མཐར་ཕྱིན་པའི་སྤྱོད་པ། དགེ་ལེགས་ལུགས་དང་མཐུན་པའི་མཐུན་འཇུག་གོ

།བཞི་པ། བཞི་གསུམ་བཅུ་གཉིས་ཀྱི་གདམས་པ་ནི། སྐྱིད་ན་སྐྱིད་ཟུར་གཞན་ལ་མི་གནོད་པ། སྡུག་ན་སྡུག་ཡུས་གཞན་ལ་མི་འགེལ་བ། ལེགས་ན་ལེགས་གོང་བརྒལ་དུ་མ་ཤོར་བ ༑ ཉེས་ན་ཉེས་ཤན་མི་ལ་མི་འགེལ་བ་དང་བཞི། བདེན་པ་ཡུས་ཀྱིས་མ་ཁྱེར་བ། མཛངས་པ་འགག་གིས་མ་བསྒྲིབས་པ། སྤྱང་པོ་སྒྲིན་གྱིས་མ་བསླད་པ། དྲུང་པོ་འཐོམས་ཀྱིས་མ་བཅད་པ་དང་བཞིས་གྲོས་ལ་དཔྱད་ལོང་ཡོད་པའོ། །རང་གཞུང་ལ་འགྱུར་མི་ཚོལ་བ། གཞན་གཞུང་འཕྲུལ་གྱིས་སྐྱོབས་པ། ཕན་པ་ཁྱད་དུ་མི་གསོད་པ། གནོད་ལ་ངན་ལན་མི་འཇལ་བ་དང་བཞིས་གྲོས་གནད་དུ་ཕོག་པར་འགྱུར་བའོ། །ལྔ་པ། ལྔ་གསུམ་བཅོ་ལྔའི་གདམས་པ་ནི། གཞན་མགོ་འདྲེན་པ་ལ་རང་སྐྱོན་གྱིས་མ་གོས་པ་གཅེས། རང་སྐྱོན་འདོན་པ་ལ་བཟང་འདོད་མེད་པ་གཅེས། བཟང་པོ་དྲང་ལས་བྱུང་བས་ཁ་གཏིང་མེད་པ་གཅེས། དྲང་པོ་རང་འདོད་དང་བྲལ་བ་ལས་བྱུང་བས་མངོན་ཞེན་ཐོང་བ་གཅེས། མངོན་ཞེན་བདག་འཛིན་ལས་བྱུང་བས་རང་རྒྱུད་གྲོལ་བ་གཅེས་ཏེ་ལྔ། གནས་སྐབས་དྲན་པས་ཟིན་པ༑ མཐར་ཐུག་བློ་ཐག་ཆོད་པ། དུས་ཚོད་འཕེན་ལེན་ཤེས་པ། ནང་མགོ་ཕྱིར་ལ་མི་འདོན་པ། ཕྱི་སྐྱོན་ནང་དུ་མི་སྒྲོགས་པ་དང་ལྔ། བཟང་ལན་ངན་གྱིས་མི་འཇལ་བ། བདེན་པ་བརྫུན་གྱིས་མི་གསུབ་པ། དགེ་ལས་སྡིག་གིས་མི་གསུབ་པ། གཞན་གྱི་ཡོན་ཏན་ལ་སྐུར་བ་མི་འདེབས་པ། རང་གི་ཡོན་ཏན་རྒྱལ་མཚན་དུ་མི་འཕྱར་བ་དང་ལྔའོ། །དྲུག་པ། དྲུག་གསུམ་བཅོ་བརྒྱད་ཀྱི་གདམས་པ་ནི། གཞན་ཆེ་ཕྲག་ཏུ་མི་ཤོང༌། རང་ཆེ་བློ་རུ་མི་ཤོང༌། ཡུས་ཆེ་རྫུ་རུ་མི་ཤོང༌། གྲོས་ཆེ་སྒམ་ལ་མི་ཤོང༌། གཉེར་ཆེ་ཁུར་ལ་མི་ཤོང་ ༑ འགག་ཆེན་ཤེས་རིག་ལ་མི་ཤོང་ན་མི་ཆེན་པོར་མི་འགྱུར་བའི་འགག་དྲུག་གོ །ཉེས་ཀྱང་བཅོས་སུ་བཏུབ་པ། ཕམ་ཡང་འབབ་ས་ཡོད་པ། མེད་ཀྱང་བཙལ་དུ་རྙེད་པ། བསགས་པ་བྱུར་དུ་མི་ཡོང་བ། བསྟེན་པ་དགྲ་རུ་མི་ལྡང་བ། ཕན་འདོགས་གནོད་པར་མི་འགྱུར་བ་དང་དྲུག་མེད་ན་འཕྲུས་ཆེ་བར་མི་འགྱུར་ཏེ།

འགག་ལ་ག་༵༷པའི་འགག་དྲུག་གོ །མི་རྒོད་དགྲ་རུ་ བལྟས་ན་བལྟས་པ་རང་གི་དགྲ་ མི་ལྡང་བ། བློ་རྒོད་ལག་ཏུ་ བླངས་པ་རང་ལ་འགྱོད་པ་ མི་ལེན་པ། ཁྱོ་ སྟེས་ལྡང་ རྒོད་གཉེན་དང་མི་ མི་གོ་ཆོད་ངན་མཐའ་ལ་མི་འདོན་ བསྡོ་བ། ཁྱི་རྒོད་བཙན་གྱིས་མ་ཁྱེར་བ། གཡག་རྒོད་ མི་རྒོད་འོག་ཏུ་མི་གཞུག་པ་ སྦྲ་འདབས་མི་བཞུག་པ། རྟ་རྒོད་ ཡོན་ཏན་དོན་མེད་དུ་མི་འདོན་པ་ རོང་ལ་མི་བསྐུལ་བ་དང་དྲུག་ བཅོ་བརྒྱད་ མེད་ན། བག་དང་མི་ལྡན་པས་ཕོག་ཐུག་འབྱུང་བའི་གེགས་སོ། །བདུན་པ། བདུན་གསུམ་ཉི་ཤུ་རྩ་གཅིག་གི་གདམས་པ་ནི། མཛངས་ཀྱི་ངག་བསྙེན། མཁས་ལ་བློ་བསྡུར། རང་ཕམ་རང་གིས་ལོང༌། ཤ་ཚ་དགྲ་ལ་ཡང་མ་བཏང༌། གཏམ་བརླང་པོ་ཕ་ལ་ཡང་མ་སྨྲ། སྤྱོད་པ་བརླང་པོ་ཁྱི་ལ་ཡང་མ་བྱེད། མདུན་གྲོས་བརླིང་པོ་འདྲེ་ལ་ཡང་མི་ཤོམ་པ་དང་བདུན་ནི། ཕྱིས་འགྱོད་པར་མི་འགྱུར་བའི་གྲོས་བདུན་ནོ ༑ ༑ གཞན་མཚང་འདྲུ་ལ་དགའ་ན་འཁོར་མཚང་རང་ལ་གནོད། གྲོས་གསར་བྱེད་ལ་བརྩོན་ན་བརྩོན་བདུད་རང་ལ་འབབ། གྲོས་ངན་ཤོམ་ལ་དགའ་ན། ཤོམ་མཁན་རང་བཏབ་འབུབ། ཟང་ཟིང་ནོར་ལ་དགའ་ན་བར་ཆད་བདུད་ཀྱིས་འཛིན། ཁེངས་གྲགས་གཡེང་བས་བྲིད་ན་མི་ཚེ་སྟོང་པར་སྐྱེལ

༑ ཡུལ་གྱི་གནས་ལ་ཞེན་ན་གཟུང་འཛིན་སྒྲོག་གིས་འཆིང། དོན་མེད་གྲོགས་ལ་དགའ་ན་རང་མགོ་རང་གིས་འཚོག་སྟེ། བདུན་པོ་འདི་དག་ནི་མཐར་འགྱོད་པར་འགྱུར་བའི་གྲོས་བདུན་ནོ། །ངེས་པར་ངོ་ཤེས་ཀྱང་ཉན་སྙིང་མི་འདོད་པ། དམན་པར་སྐྱོན་ཚོར་ཡང་བཤོལ་སྙིང་མི་འདོད་པ། དུག་ཏུ་ངོ་ཤེས་ཀྱང་མི་གནོད་དུ་རེ། སྨན་དུ་ངོ་ཤེས་ཀྱང་མི་ཕན་གྱི་དོགས། དགྲ་རུ་ངོ་ཤེས་ཀྱང་འབྲོས་མ་ནུས། ཆོས་སུ་ངོ་ཤེས་ཀྱང་ཟུར་ལ་ལུས། ཆོས་མིན་དུ་ངོ་ཤེས་ཀྱང་བྲིད་ཡངས་ལ་ལུས། བདུན་པོ་འདི་དག་ནི་ཟློག་ཐབས་མེད་པའི་གྲོས་ཉེས་འབྱུང་བའི་གནས་བདུན་ནོ། །བརྒྱད་པ། བརྒྱད་གསུམ་ཉི་ཤུ་རྩ་བཞིའི་གདམས་ངག་ལ། གཡང་འབྱུང་བའི་རྫས་བརྒྱད ༑ བྱུར་འཁོར་བའི་དུས་བརྒྱད། བྱུར་མ་གཡང་གི་ས་བརྒྱད་དོ། ། དང་པོ་གཡང་འབྱུང་བའི་རྫས་བརྒྱད་ནི། གོ་ཆོད་འཁོར་དུ་བསྟེན་ན་གཡང་འབྱུང༌། དྲག་པོ་བཤེས་སུ་བསྟེན་ན་གཡང་འབྱུང༌། ཚོད་ཅན་གྲོས་སུ་བསྟེན་ན་གཡང་འབྱུང༌། གནག་ཅན་ལ་ཕན་བཏགས་ན་གཡང་འབྱུང༌། ཤེས་རིག་ཅན་ལ་བློ་གཏད་ན་གཡང་འབྱུང༌། ཡ་རབས་རྣམས་ཀྱི་ཐུགས་ཟིན་ན་གཡང་འབྱུང༌། །བཟང་པོ་སྤྱོད་ངན་གྱིས་མ་བསླད་ན་གཡང་འབྱུང་ ངེས་སོ། །( འདིའི་ནང་གཅིག་ཆད། )བྱུར་འཁོར་བའི་དུས་བརྒྱད་ནི། རང་ལ་རང་ གིས་ཐོང་(མཐོང་)ན་བྱུར་འཁོར། མཚང་ཅན་བློ་སྣ་མང་ན་བྱུར་འཁོར། དབུལ་པོ་ཚོང་སྐྱོང་མང་ན་བྱུར་འཁོར། དྲག་པོ་ཚོད་མ་ཟིན་ན་བྱུར་འཁོར ༑ ཕྱུག་པོ་དོས་དྲག་ན་བྱུར་འཁོར། མཁས་པ་རློམས་ཆེས་ན་བྱུར་འཁོར ༑ བཙུན་པོ་བཟང་འདོད་ཆེས་ན་བྱུར་འཁོར། གྲུང་པོ་གྲུང་སྙེམས་ཆེས་ན་བྱུར་འཁོར་(རོ)། །བྱུར་མ་གཡང་གི་ས་བརྒྱད་ནི། ཡུལ་ངད་ཅན་བྱུར་མ་གཡང་གི་ས། ནོར་སྡིག་ཅན་བྱུར་མ་གཡང་གི་ས། གྲོགས་མཛེས་མ་བྱུར་མ་གཡང་གི་ས། ཕ་ཚན་ཆེ་ན་བྱུར་མ་གཡང་གི་ས། རང་མགོ་འཚོ་མ་ཤེས་ན་བྱུར་མ་གཡང་གི་ས། ཡོན་ཏན་སྐྱོང་མ་ཤེས་ན་བྱུར་མ་གཡང་གི་ས ༑ འབངས་སྒོ་དྲག་སྐྱོང་མ་ཤེས་ན་བྱུར་མ་གཡང་གི་ས།

ཇོ་བོ་ངན་པ་བསྟེན་མ་ཤེས་ན་བྱུར་མ་གཡང་གི་སའོ། །དགུ་པ། དགུ་གསུམ་ཉི་ཤུ་རྩ་ བདུན་གྱི་གདམས་པ་ནི། མཚན་ཉིད་དགུ། དཔེར་བརྗོད་དགུ ། ལུང་བསྟན་དགུའོ། །དང་པོ་མཚན་ཉིད་དགུ་ནི། བཟང་པོའི་མཚན་ཉིད་གསུམ ༑ ངན་པའི་མཚན་ཉིད་གསུམ། ཏི་མ་བཅོལ་གྱི་མཚན་ཉིད་གསུམ་མོ ༑ ༑ བཟང་པོ་གསུམ་ནི། ཤེས་ལ་ཟུར་མི་འདོད་དེ་ཁ་བཟང་དུ་མ་ཤོར་བ ༑ བཟང་ལན་ལ་ཟུར་བསླུས་མི་བྱེད་དེ་ངན་དུ་མ་ཤོར་བ། གང་གིས་ཀྱང་སྒོ་མ་འགགས་ལ་ཚོར་ངས་མི་བྱེད་པས་ཀུན་ཏུ་བཟང་པོའི་བཟང་ངོ༌།། ངན་པའི་མཚན་ཉིད་གསུམ་ནི། ངན་བཅོས་སུ་མི་བཏུབ་པ་ཁྱི་ལུད་ལྟ་བུ་འཁོན་འཐབ་མེད་པར་ཐབས་ཀྱིས་སྤང༌། ངན་བཅོས་སུ་བཏུབ་པ་དྲི་མ་ལྟ་བུ ༑ ཤ་ལ་བཅར་ལ་ལམ་དུ་གཞུག ངན་བཟང་པོའི་རྒྱུར་འགྲོ་བ་རྟའི་གཡག་ཆགས་ལྟ་བུ་བསྟར་ནས་བརྟུལ་བས་གོ་ཆོད་དུ་འགྱུར་བའོ། །ཏི་མ་བཅོལ་གྱི་མཚན་ཉིད་གསུམ་ནི། ཁྱུ་རིགས་རང་དགའི་ཕྱོགས་སུ་གཏོང་བ། རིགས་བརྒྱུད་རང་བདེའི་རིགས་སུ་སྲོལ་བ། ཡོན་ཏན་གང་དྲན་གྱི་ཕྱོགས་སུ་སློབ་པས་ཏེ། དེ་དག་ནི་དགག་སྒྲུབ་མེད་པར་རང་སར་བཞག་སྟེ་བསྒྲུབ་པའོ། །དཔེར་བརྗོད་དགུ་ནི། བཟང་པོ་རབ་ནོར་བུ་རིན་པོ་ཆེ་དང་འདྲ་སྟེ། གང་དུ་གནས་པའི་ཕྱོགས་ལ་ཕན། བཟང་པོ་འབྲིང་ཙན་དན་གྱི་དྲི་དང་འདྲ་སྟེ། གང་དང་འགྲོགས་པ་ལ་ཡོན་ཏན་འགོ །བཟང་པོ་ཐ་མ་སྨན་པ་མཁས་པ་དང་འདྲ་སྟེ། མགུ་ན་ཕན་འདོགས། མ་མགུ་ན་གནོད་མི་སྐྱེལ། ངན་པ་རབ་ཁྱི་ལུད་ཀྱི་ཕུང་པོ་དང་འདྲ་སྟེ། གང་ཉེ་བ་ལ་དྲི་མ་དཀུ ༑ ངན་པ་འབྲིང་ལྷ་སྲུང་དང་འདྲ་སྟེ། རེས་ཕན་པ་སྙམ་བྱེད་ལ། རེས་གནོད་པ་སྙམ་བྱེད། ངན་པ་ཐ་མ་གསེར་གྱི་གཡའ་དང་འདྲ་སྟེ། བཅོས་ན་བཟང་པོར་འགྱུར་ལ། མ་བཅོས་ན་ངན་ཐོག་ཏུ་ལྡང་བའོ། །ཏི་མ་བཅོལ་རབ་བྲིད་ན་སྐྱེད་ཡོང༌། འབྲིང་ལ་སྐྱེད་བྱུང་ཡང་མི་བརྟན། ཐ་མ་ལ་བྲིད་ན་འཕར་ནས་འགྲོ་ལ། བསྡིགས་ན་ཡར་ནས་འགྲོའོ ༑ ༑ ལུང་བསྟན་དགུ་ནི། རབ་ཀྱི་རབ་དེ་རང་གཞན་ཐམས་ཅད་ལ་ཕན་པས་སངས་རྒྱས་ཀྱི་རྒྱུ་རུ་ལུང་བསྟན།

འབྲིང་གཞན་ལ་མི་གནོད་པས་ཆོས་ཀྱི་རྒྱུ་རུ་ལུང་བསྟན ༑ ཐ་མ་ལེགས་ཉེས་ཀྱི་ཤན་ཕྱེད་པས་མི་དཔོན་དུ་ལུང་བསྟན། འབྲིང་གི་རབ་ཁ་ལོ་བར་ལུང་བསྟན། འབྲིང་གི་འབྲིང་མངག་གཞུག་པར་ལུང་བསྟན། འབྲིང་གི་ཐ་མ་མངག་གཞུག་པའི་གཉེར་བསྐུལ་བར་ལུང་བསྟན ༑ ཐ་མའི་རབ་བང་ཆེན་པར་ལུང་བསྟན། འབྲིང་ལས་ཕྲན་གྱི་དབང་བསྐུར་ལ་མངག ཐ་མ་སུན་མ་ཕྱུང་བར་སྤང་བར་བྱས་ཏེ། རྩིག་རྡོ་མཁལ་མ་ལྟ་བུ་བོར་བར་བྱ། །གྲོགས་པོ་དུག་སྦྲུལ་ལྟ་བུ་རྣམ་པར་ སྤང་ ༑༑ ལས་མཁན་སྲུང་མ་ལྟ་བུ་བསྟེན་མི་བྱ། །མཁས་པར་རིག་པར་གྱིས་ལ་སྤང་བླང་བྱའོ། །ཞེས་པ་ནི་ཚིགས་སུ་བཅད་པའི་རྒྱན་ནོ། །ཐ་མ་བཅུ་པ། བཅུ་པ་གསུམ་གྱི་གདམས་པ་ནི། ཆོས་བཞིན་སྤྱོད་པའི་རྒྱུ་བཅུ། ཆོས་དང་འགལ་བར་སྤྱོད་པའི་རྒྱུ་བཅུ། ཏི་མ་བཅོལ་དུ་སྤྱོད་པའི་རྒྱུ་བཅུའོ། །དང་པོ་ཆོས་བཞིན་སྤྱོད་པའི་རྒྱུ་བཅུ་ནི། རྒྱུ་ལྔ། ཚུལ་ལྔའོ། །རྒྱུ་ལྔ་ནི། ཆོས་འབྱུང་བའི་རྒྱུ་དད་པ་ཆེ་བ། བརྟན་པའི་རྒྱུ་འགྱུར་ལྡོག་ཆུང་བ། ཡོན་ཏན་འགོས་པའི་རྒྱུ་བསླབ་པ་ལ་ཉན་པ། མཐར་ཕྱིན་པའི་རྒྱུ་སྙིང་རུས་ཆེ་བ། ཁྱད་པར་འཕགས་པའི་རྒྱུ་རིག་པ་རྣོ་བའོ། །ཚུལ་ལྔ་ནི། མཁས་པའི་ཚུལ་མི་འདོར་བ། དམན་པའི་ཚུལ་མི་འཛིན་པ། བཟང་ལ་ཆེ་འགྲན་མི་བྱེད་པ། ངན་པ་རོ༷་ཚོད་མི་བྱེད་པ། རྒྱུད་ལ་གྱོང་ཁེངས་མེད་པའོ། །ཆོས་དང་འགལ་བར་སྤྱོད་པ་ལ་ཡང༌། རྒྱུ་ལྔ་དང༌། ཚུལ་ལྔ་ལས། རྒྱུ་ལྔ་ནི། བསམ་པ་ཡང་ཞིང་བསྒྱུར་སླ་བ། མངོན་ཞེན་ཆེ་ཞིང་ཉོན་མོངས་རགས་པ། ཐེ་ཚོམ་ཆེ་ཞིང་བློ་མི་ཐུབ་པ། འདོད་ཡོན་བསྟེན་ཞིང་གཉེན་པོ་ཆུང་བ། རང་གིས་རོ་མ་མྱོང་བར་གཞན་ལ་སྟོན་པ་ལ་བརྩོན་པའོ། །ཚུལ་ལྔ་ནི། བཟང་ཚུལ། མཁས་ཚུལ། སྒོམ་ཚུལ། རྟོགས་ཚུལ། བརྩེ་ཚུལ། དོན་ལས་གཟུགས་བརྙན་དུ་མ་ཤོར་བར་བྱའོ། །ཏི་མ་གཅོད་དུ་འགྱུར་བའི་རྒྱུ་ནི་མང་(དུ་)སྣང་སྟེ་འདིར་རྒྱས་པར་མ་བཀོད་དོ། །དེ་རྣམས། ལེགས་ལ་ལེགས་པའི་ཚུལ་གྱི་བླངས་བྱས་ཏེ།

།ཉེས་ལ་ཉེས་པའི་ཚུལ་གྱིས་སྤང་བྱ་ཨང༌། ། འདི་ཡིས་ཤེས་རབ་ལྡན་པའི་སྒྲོན་མར་ནི། །འགྱུར་བྱེད་དེ་བས་ཐུགས་ལ་ཞོག་ཅིག་ཀྱེ། ཀྱེ། སྟག་ལ་ཞོན། གོ་མཚོན་སྟོར། སྤྱང་ཁུ་ཞོན། སྨན་སྒྱེ་ཕྲག་ལ་ཁོལ་ལ། ལུང་པ་སྟོང་པ་ན་ཡར་བཞུད་ལ། ཕྱི་ལ་ལྡོག་པའི་བསམ་པ་མ་བཅང་ཨང༌། ཕྱིར་མིག་མ་ལྟ་ཞིག ཨ་ཧོ། ཨྀཐི།། །།༄༅། །བླ་མ་དགེ་བའི་བཤེས་གཉེན་དང༌། །ཐུགས་རྗེའི་མངའ་བདག་རྣམས་ལ་ནི། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །ངག་བདེན་པའི་ཚིག་བློ་ལ་མདའ་བཞིན་དུ་འཇུག་པར་གྱུར་ཅིག བླ་མ་དགེ་བའི་བཤེས་གཉེན་པའི་དྲིན་ནམ་མཁའ་དང་མཉམ་པ་འདི་ཡི་དྲིན་ལས། ཉམས་སུ་བླངས་པས་ཁྱེར་བ་ལགས་པས་རྟག་ཏུ་མ་སྤངས་པར་ཉམས་སུ་ལོང་ཨང༌། རང་གི་སེམས་ཉིད་ནོར་བུ་རིན་པོ་ཆེ་འདི་ཡི་ཡོན་ཏན་ད་ལྟ་ཉིད་དུ་དངོས་སུ་འབྱིན་མ་ནུས་ན་འབྲས་བུ་ཡིད་སྨོན་དུ་འཆོར་བ་ལགས་པས ༑ བློ་མཐར་གྱིས་ཐོན་པར་མཛོད་དང་ཨང༌། དུས་དམན་ཞིག་སྤྱོད་པ་རྩིང་པའི་དུས་འདི་རུ། རང་རྒྱུད་འཁྲུལ་ཕྱིར་འབྲང་བ་མི་ཚོར་བའི་ཉེན་གདའ་བས། དྲན་པའི་ལྕགས་ཀྱུས་ཟུངས་དང་ཨང༌། གོ་བ་ལ་གསལ་འགྲིབ་མེད་པ་སྙམ་བྱེད་ཀྱང༌། བློ་རྐུན་བུའི་དབང་དུ་ཤོར་བ་མི་ཚོར་བའི་ཉེན་གདའ་བས། རིག་པ་རང་སར་ཐོན་དང་ཨང༌། སེམས་ཀྱི་ཚོགས་འཁྲུལ་བའི་འདམ་དུ་བྱིང་བ་འདི་རྣམས་ལ། ལྟོས་ས་བྱང་ཆུབ་སེམས་མིན་པ་མི་བདོག་པས། ཐུགས་རྗེས་ངེས་པར་སྐྱོབས་དང་ཨང༌། ཐོག་མར་རང་གི་ཤེས་རྒྱུད་རེངས་ན། བྱིན་རླབས་ཀྱི་བཀའ་བབས་ཆད་པ་ལགས་པས ༑ རང་རྒྱུད་ཀྱི་སྐྱོན་ལ་རྟོག་དང་ཨང༌། རང་ཉིད་འཁྲུལ་བའི་སྟེང་ན་གནས་བཞིན་ད་རུང་མ་འཁྲུལ་སྙམ་བྱེད་ཅིང༌། འཁྲུལ་པ་རྐུན་ཐབས་སུ་འཆོར་བ་མི་ཚོར་བའི་ཉེན་གདའ་བས། རྟག་ཏུ་མདོ་རྒྱུད་བླ་མ་བསྟེན་དང་ཨང་ ༑ ད་རེས་དུས་འདི་ལ་ལས་མཇུག་མ་རྫོགས་ན། ཅིས་ཀྱང་ཕན་པར་མི་འགྱུར་བས། སེམས་ཉིད་འགྱུར་མེད་དུ་གཏན་ལ་ཕོབ་དང་ཨང༌། ལྟ་བའི་གདེང་གིས་ཟིན་པ་སྙམ་བྱེད་པ་ལ།

བློ་བག་མེད་ཀྱིས་འདོད་ཡོན་རང་རྒྱུད་པར་ཤོར་བར་མི་ཚོར་བའི་ཉེན་གདའ་བས། གང་སྣང་བའི་ཐོག་ཏུ་རྡོ་རུས་སྤྲོད་དང་ཨང༌། དགོས་མེད་དང་ཁྲེལ་མེད་ཀྱི་བློ་འདི་གནས་སྐབས་ཀྱི་སྙིང་རྗེ་ལ་འཁྲིས་ནས། ཆགས་སྡང་རང་རྒྱུད་པར་འགྲོ་བ་མི་ཚོར་བའི་ཉེན་གདའ་བས། བློ་འཁྲིས་མེད་དུ་སྐྱོང་དང་ཨང༌། ཚེ་འདིའི་ཆོས་དང་འབྲེལ་བའི་གྲོས་ཐམས་ཅད་བཞག་པ་རང་གིས་འགྲུབ་པ་ལས། བསྐྱང་བཞིན་སྤྱད་ན་སྣམ་བུ་ཚེར་གསེབ་ཏུ་དྲུད་པ་ལྟར། སྡུག་བསྔལ་རང་ལ་འགོ་ཉེན་གདའ་བས། ཅི་དགའ་རང་དུ་སྐྱུར་དང་ཨང༌། སེམས་ཅན་གྱི་དོན་བྱེད་པའི་ཚེ་ན། རང་གི་བློ་སྐྱོན་མེད་དུ་གནས་པར་རང་གིས་འདྲོངས་པར་འགྱུར་བ་ལས། རྩོལ་བས་འབད་ན་རིས་སུ་བཅད་པའི་ཕྲིན་ལས་ཀྱིས་བདག་འཆིང་བར་འགྱུར་བས། སེམས་ཅན་རང་བཞིན་གྱིས་འདུལ་བར་རིགས་པར་བྱོས་དང་ཨང༌། དབང་བསྐུར་བ་དང༌། སེམས་བསྐྱེད་པ་དང༌། གདམས་ངག་འདེབས་པའི་ཚེ། རང་གིས་ཉམས་སུ་མྱོང་ཞིང༌། ངེས་པར་གྱུར་པར་སྦྱར་བར་བྱ་བའི་ཕྱིར་བྱ་ཡི། དེ་ལྟ་མ་ཡིན་ཞིང་ཚད་མས་མ་ནོན་པའི་སྦྱར་བར་གྱུར་ན། སེམས་ཅད་ཆོས་ཀྱིས་བསླུས་པར་འགྱུར་ཏེ། གལ་ཏེ་སེམས་ཅན་གཅིག་བསླུས་སྐྱོར་དུ་བཅུག་པར་གྱུར་ན། སངས་རྒྱས་དང་བྱང་ཆུབ་སེམས་དཔའ་བླ་མ་དང་བཅས་པ་དེ་དག་བསླུས་པར་འགྱུར་བས་ན ༑ ཚད་མ་ལ་སྦྱར་བ་ལ་འབད་པར་བགྱིའོ་ཨང༌། བླང་བ་མ་མོས་པས་བྱང་ཆུབ་ཀྱི་སེམས་འདི་སྐྱེ་དཀའ་ལ། ཉམས་པ་སླ་བར་གདའ་བས། བློ་རྐྱེན་དུ་མི་འཆོར་བར། གཞུང་ཚུགས་པར་བྱང་ཆུབ་ལ་གནས་པར་བྱོས་དང་ཨང༌། ཚེ་འདིའི་ཆེ་བཟང་གི་ཟླ་སྙེག་པའི་བློ་བྱུང་ཡང༌། ངེས་པར་བདུད་ཀྱིས་བརླབས་པའི་བསམ་པ་དྲི་མ་ཅན་ཡིན་པས་རང་ཉིད་དམན་པའི་ཚུལ་གྱིས་ཉམས་ཀྱི་ཞུན་མཐར་ལ་ལོང་ཨང༌། དགའ་སྙམ་བྱེད་པ་དང་ ༑ བདེ་བ་དང་ལེགས་པར་མཐོང་བའི་ཚེ། ཚེ་འདིའི་འདུན་མ་རྒྱུད་ལ་ཤར་ནས། དེའི་རྗེས་སུ་བློ་འབྲང་ཞིང་འདུག་ན། ངེས་པར་འཁྲུལ་བ་དང་བཅས་པས།

དམ་ཚིག་ཉམས་པ་ལྟ་བུར་བལྟ་བར་བྱའོ་ཨང༌། ༈ །ཀྱེ་ཆོས་ཟབ་ས་ན་འདྲེ་ཉེན་གདའ། བླངས་ན་འཁྲུལ་ཉེན་གདའོ། །མི་ཆོས་ཀྱིས་སླུ་ཉེན་གདའོ། །ལྷ་གཉན་ས་ནས་བདུད་འབབ་ཉེན་གདའོ། །ཇོ་བོ་བཟང་ས་ནས༷་འབབ་ཉེན་གདའ་བས། བག་ལྡན་དུ་དགོངས་ཤིག གལ་ཏེ་བདག་གིས་གོ་ཆོད་པར་མ་གྱུར་ན། བསྟན་པ་རིན་པོ་ཆེ་འདི་འབྲལ་བར་འགྱུར་རམ་མི་འགྱུར་བརྟག་དཔྱད་ཐོང༌། ད་རེས་ཀྱི་བཀའ་བརྒྱུད་འདི་དང་འཛོལ་ཤོར་ན། ཕྱིས་བསྐལ་པར་ཡང་གསང་སྔགས་དང་འཕྲད་དམ་མི་འཕྲད་བརྟག་དཔྱད་ཐོང༌། ཉ་ཆུ་ནང་ནས་མ་སོད་ན། ཤིང་ཁ་ནས་མི་སོད་དེ། ད་རེས་དུས་ལ་བབ་མ་བབ་བརྟག་དཔྱད་ཐོང༌། ཡོང་ཡེ་ཆོས་མེད་ན་ཅིས་ཀྱང་བསླུ་ཞིང་ཡིད་འབྱུང་བའི་རྒྱུར་འདུག་གམ་མི་འདུག་བརྟག་དཔྱད་ཐོང༌། གང་ལ་བློ་གཏད་ཅིང་སུ་ལ་ཡིད་ཆེས་བྱས་ཀྱང་མཐར་བསླུ་བྲིད་ཀྱི་སྡུག་བསྔལ་དུ་འདུག་པ་དེ་འཁོར་བའི་མཚན་ཉིད་དུ་འདུག་གམ་མི་འདུག་བརྟག་དཔྱད་ཐོང༌། དེ་ལྟར་བས་ན། འཕགས་པ་ཡུལ་འཁོར་སྐྱོང་གིས་ཞུས་པའི་ བྱང་ཆུབ་སེམས་དཔའི་རྣམ་ཐར་བཤད་པའི་ མདོ་ལས། ཉེ་བར་གདམས་ཏེ་གསུངས་པ་ འཁོར་བའི་ སྐྱོན་གྱིས་གཟིངས་པ་ ཉེས་པ་ མཐའ་ཡས་ལྡན་པའི་ཁྱིམ་ ཐབ་ སྤངས་ ནས་ རྟག་ཏུ་ནོར་ ཚེ་འདིའི་ནོར་དང་ལོངས་སྤྱོད་ལ་ མི་ལྟ་ བས་སོ། ། ཡོན་ཏན་ལྡན་པ འི་མི་ དེ་བས་དེ་དག་ སྐྱོན་དེ་རིག་པ་སེམས་རབ་ཏུ་མི་གཡེང་བར་ དགོན་པར་དགའ་ཞིང་ སེམས་མི་རྒོད་པར་ དབང་པོ་དུལ། གང་ཟག་ དེ་དག་གང་དུའང་བུད་མེད་རྣམས་དང་ གནས་དང་དུས་ཐམས་ཅད་དུ་ སྐྱེས་པ་རྣམས་སུ་འདྲེས་མི་བྱེད། བསེ་ རུ་ ལྟ་ བུ ར་གཅིག་པུར་གནས་ཤིང་ ཉོན་མོངས་པ་དང་རྣམ་རྟོག་ བསམ་པ་དྲི་མེད་དག་པ་དྲི་མ་བྲལ། ཆོས་ཉིད་ དེ་དག་ རྙེད་པ་ ཐོབ་པ་ རྣམས་ཀྱི་ ས་ སེམས་འཕར་ཏེ་ དགའ་བར་མི་འགྱུར་མ་ཐོབ་པས་ཀྱང་ཡིད་ཞུམ་མེད། དེ་རྟག་ཏུ་ཆོས་ལ་སེམས་པའོ། །དེས་ན་ འདོད་པ་ཆུང་སྟེ་ ཡོ་བྱད་ ངན་ངོན་ཙམ་ལ་དགའ་ཞིང་ ཚིམ་ རྒྱུ་(སྒྱུ་)དང་ མི་ཆོས་ཀྱི་ ཚུལ་འཆོས་སྤངས་

ཏེ་ལྷག་པར་བསྒྲུབ་པའི། དེ་ཉིད་རྟག་ཏུ་ སེམས་ཅན་དོན་ གྱི་ ཕྱིར་བརྩོན་འགྲུས་ རྩོམ་པའི་ ཡིད་ དང་ ལྡན་ པ་ སྦྱིན་དང་དུལ་བ་ལ་ཡང་ སེམས་ གནས་ པའོ། །སེམས་ཅན་ཀྱི་དོན་དུ་འགྲོ་ན་ ལུས་དང་དེ་བཞིན་སྲོག་ལ་མི་ལྟ་སྡུག་པའི་རྩ་ལག་ བཤེས་གཉེན་དང་ཡོ་བྱད་ རྣམས་སྤངས་ཏེ་ མ་ཆགས་པའོ།། རྐྱེན་གྱིས་བཀྲིར་མི་བཏུབ་པས་ བསམ་པ་རྡོ་རྗེ་ལྟ་བུར་རབ་ ཏུ་ སྟོན་ དུས་ རྟག་ཏུ་ ལུས་ངག་གི་བྱ་བ་ཅི་ཡིན་ཐམས་ཅད་ བྱང་ཆུབ་ལ་སྦྱོར་རོ། ། ཆོས་ཀྱི་དོན་དུ་འགྲོ་ན་ ལུས་ནི་དུམ་བུར་གཅད་ཀྱང་ སྡུག་བསྔལ་ དེ་དག་ ལ་ སེམས་ལ་གཡོ་བ་མེད་ དེ་ཆོས་ལ་ངེས་པར་སེམས་པའི་བཟོད་པའོ། །འཁོར་འདས་ཀྱི་ཆོས་ ཐམས་ཅད་མཁྱེན་ཉིད་ སེམས་ཅན་གྱི་ རེ་བ་བསྐང་བའི་ཕྱིར་ སྒྱིད་ལུག་མེད་པར་ བརྩོན་འགྲུས་ཤིན་ཏུ་བརྟན་(པ་)འདི་ རྩོམ་མོ། །ཞེས་གསུངས་པ་དང༌། ཡང་ཀླུའི་རྒྱལ་པོ་རྔ་སྒྲའི་ཚིགས་སུ་བཅད་པ་ལས། ཕོངས་པའི་དུས་སུ་མི་རྟག་ཁེངས། །ཆོག་མེད་ང་རྒྱལ་གང་ཡིན་སྤོངས། །འབྲས་བུ་ངན་པོའི་ཁྲོ་བ་གང་ཡིན་སྤོངས༌། །ཕོངས་པའི་དུས་སུ་མི་ལྟའི་གྲོགས་པོ་གང་ཡིན་སྤོངས། །བྱས་གཟོ་མེད་པའི་གཉེན་འདྲ་གང་ཡིན་སྤོངས། །འདོད་ཆགས་ཚིམ་པ་མེད་པའི་ཟས་ནོར་ སྤོངས ༑ ༑ འཆི་བས་མི་བཟད་ཀླུ་འདྲའི་འཛིན་པ་སྤོངས། །དགྲ་བོ་མཚོན་ ཐོགས་ལྟ་བུའི་སྡུག་བསྔལ་སྤོངས། །ཀླུ་མོ་ལྟ་བུའི་མི་བཟད་ཆུང་མ་སྤོངས།། མགོ་ལ་མེ་འབར་ལྟ་བུའི་བུ་རྣམས་སྤོངས། །འགོ་བའི་ནད་བཅས་ལྟ་བུའི་ཁྱིམ་རྣམས་སྤོངས། །བཏུང་བ་དུག་ཅན་ལྟ་བུའི་འདོད་པ་ཐོང༌། ཁྱིམ་གྱི་ཕྱིར་ནི་རྫས་གཏོང་སྟེ། །གྲོང་གི་དོན་དུ་ཁྱིམ་གཏོང་ངོ༌། །ལྗོངས་ཀྱི་ཕྱིར་དུ་གྲོང་ཁྱེར་ཏེ། །བདག་གི་དོན་དུ་ས་གཏང་ངོ། །མི་གང་ཡན་ལག་ཕྱིར་ནི་ནོར་གཏོང་ཞིང༌། །སྲོག་གི་དོན་དུ་ཡན་ལག་གཏང་བར་བྱ། །ནོར་དང་ཡན་ལག་རྣམས་དང་དེ་བཞིན་སྲོག །ཐམས་ཅད་གཏང་གིས་འདིར་ནི་ཆོས་གསུངས་སོ། །ཞེས་ལེགས་པར་བསྙད་དེ་གསུངས་པའི་དོན་རིག་པར་

བྱའོ ༑ ༑ དེས་ན་བསྐལ་པ་བཟང་པོའི་དུས་སུ། བསྐལ་པར་དགེ་བ་སྤྱད་ཅིང་མཉམ་པར་བཞག་པ་བས། བསྐལ་པ་རྩོད་ལྡན་གྱི་དུས་འདིར་སྐད་ཅིག་འབད་པ་ཁྱད་པར་དུ་བསོད་ནམས་ཆེ་བར་གསུངས་པས། རྒྱུ་མཚན་དེས་དེང་སང་རྩོད་པའི་དུས་འདིར། ཉོན་མོངས་པ་རགས་སུ་སོང་བས་བསྟན་པའི་གདམས་པ་དར་ཞིང་ཟབ་ཏུ་སོང༌། གདུག་ཅིང་རྩུབ་པའི་རྐྱེན་མང་བས་བློ་སྟོབས་དང་ལྡན་པ་རྣམས་ཉེ་རུ་སོང༌། བར་དུ་གཅོད་པའི་རྐྱེན་མང་བས་རྣལ་འབྱོར་པའི་དངོས་གྲུབ་མྱུར་དུ་སོང་བས། དེང་སང་གི་དུས་སུ ༑ བསྟན་པ་དར་ཞིང་རྒྱས་པ། གྲུབ་པ་ཐོབ་པའི་གང་ཟག་རྣམས་པདྨའི་ལོ་འདབ་རྒྱས་པ་བཞིན། ཕྱོགས་ཐམས་ཅད་ནས་ཤིགས་ཀྱིས་བྱོན་པའི་དུས་འདིར། རང་གིས་རང་ལ་གོ་ཅིག་མ་འཁུམས་ན། ཕྱིས་རྐྱེན་ངན་པའི་ཁ་ནས་ཐར་པ་མཆོག་ཏུ་དཀའ་བས་རབ་ཏུ་འབད་པར་ཞུའོ། །ཀྱེ། ལེགས་པར་སྦྱར་བའི་སྨན་ལ་ནུས་ཡོད་ཀྱང༌། །སྐྱེས་བུ་(ནད་པ་)ཟ་མཁན་མ་མཆིས་དང༌། །མ་ཡི་ནུ་ཞོ་ཡོངས་སུ་རྒྱས་གྱུར་ཀྱང༌། །བུ་ཆུང་རྐན་གྱི་སྟོབས་དང་བྲལ་བ་དང༌། །དཔའ་བོའི་མཚོན་ཆ་རྣོ་ངར་ལྡན་པ་ཡང༌། ། སྐྱེས་བུའི་སྟོབས་ཀྱིས་འཕང་པར་མ་ནུས་བཞིན། །བརྩེ་བར་(བས་)སྦྱར་བའི་ཚིག་དོན་འདི་དག་ཀྱང༌། ཁྱོད་ཀྱིས་ཆུད་ཟོས་མ་གཏོང་ཨང༌། །ལྷ་ཆོས་དང་མི་ཆོས་གཉིས་ཀ་ལ་འཇུག་པའི་པྲ་ཁྲིད་ཁྲ་བོ་ཟུར་རྒྱན་ཉམས་ཀྱི་མེ་ལོང་དང་བཅས་པ། རབ་ཏུ་གུས་པའི་སློབ་མ་མཆོག་(གི་)དོན་དུ་སྦྱར་བ

༑ གསལ་བའི་སྒྲོན་མེ་འདྲ་བ་རྫོགས་སོ།། །།༄༅། །གཉེར་ལྟག་གཉའ་ལྟོང་གཟིགས་ཀྱི་མན་ངག་རིན་པོ་ཆེ་ཟུང་དྲུག་གིས་མི་རྒྱུད་བཟང་པོ་ཁྱད་པར་དུ་འགྱུར་བ་ནི། བཟང་ལ་དྲང་དང་བརླིང་ལ་ཟབ། །དཔའ་ལ་བརྟན་དང་མཛངས་ལ་གསལ། །མཁས་ལ་ལྕིགས་དང་ཡངས་ལ་ཞིབ། །རིན་ཆེན་ཟུང་དྲུག་ལྡན་པ་ཡིས། །མི་བརྒྱུད་བཟང་པོར་འགྱུར་བ་ཡིན། །དྲིན་གཟོ་སྟོང་གཏམ་འཛེམ་ན་བཟང༌། །རྒྱུ་མེད་ཆད་མར་བྱེད་ན་དྲང༌། །སེམས་དལ་བྱམས་སྡང་ཕྱེད་ན་བརླིང༌། ། ཡོངས་མཐུན་བརྟག་དཀའ་ཤེས་ན་ཟབ། །བརྟུལ་ཕོད་དགྲ་མི་འཇིགས་ན་དཔའ ༑ ༑གློ་བུ ར་འགྱུར་ལྡོག་མེད་ན་བརྟན། །ལེགས་སྤྱོད་ཉེ་དྲུང༷་སྐྱོང་ན་མཛངས ༑ ༑ གོ་བྲལ་བྱེ་བྲག་ཕྱེད་ན་གསལ། །སྐྱོན་འདོར་ཡོན་ཏན་ཤེས་ན་མཁས ༑ ༑ མཐའ་རུ་ལེགས་ཉེས་ཤེས་ན་ལྕིགས། །ཕྱི་ནང་ཀུན་དགའ་སྐྱོང་ན་ལེགས། །སོ་ཚིགས་མ་ནོར་ཤེས་ན་ཞིབ། །མི་རྒྱུ་བཟང་པོ་ཁྱད་པར་འགྱུར་བ་ནི། །དགོས་དགུ་བྱུང་བའི་རིན་ཆེན་ཟུང་དྲུག་ཡིན། །ཡ་རུ་ཕྱེད་ན་ཡོན་ཏན་བཅུ་གཉིས་ཚང༌། །ཟུང་དྲུག་མི་བརྒྱུད་གཅིག་ལ་ལྡན་གྱུར་ན། ། ཡིད་ལ་བསམས་པའི་དགོས་རྒུ་འབྱུང་བར་འགྱུར། །དེ་ཕྱིར་དེ་ལ་མི་རྣམས་ཐམས་ཅད་ཀྱིས། །མཆོད་ཅིང་བསྟོད་དེ་གཙུག་ཕུད་བཞིན་དུ་འཁུར ༑ ༑ ཕྱི་ནང་ཀུན་གྱི་རག་ལས་ས་རུ་འགྱུར། །སྔར་གྱི་སྟོང་གྲོགས་བྱས་པ་རྣམས། །མི་བརྗེད་དྲིན་གཟོ་ལན་འདོན་ཅིང༌། །ད་ལྟར་ཀུན་མཐུན་ཡོངས་ལ་ཕན། །ཕྱིས་ཀྱི་རགས་འཇིགས་མེད་གྱུར་ཀྱང༌། །ཆུ་གང་མིག་ཐག་རིང་པོར་ལྟ། །ཡུལ་ཁྲིམས་སྤྱི་ཁྲིམས་གཞུང་ལུགས་ལ། །ངོ་ཚ་ཁྲེལ་འཛེམ་ཤས་ཆེ་ན། །བཟང་པོ་ཞེས་སུ་གྲགས་པ་སྟེ། །ཀུན་གྱི་སྤྱི་ལ་འཁུར་བར་འགྱུར། །དགོས་དོན་ཆེ་ཡང་གཞན་མི་བསླུ། །རང་ལ་སྐྱོན་བྱུང་མི་འཆབ་ལ། །སྤྱོད་པ་གང་དང་གང་བྱེད་ཀྱང༌། །རང་སེམས་གྲོགས་ཀྱིས་མ་ཁྲེལ་བ། ཁྲིམས་དང་ལུགས་ལས་མི་གདའ་(འདའ་)ཡང༌། །རྟག་ཏུ་བསྡུར་ཐུག་བྱེད་གྱུར་ན། །དྲང་པོ་ཞེས་སུ་གྲགས་པ་སྟེ། །ཀུན་བསྟོད་མི་བྱེད་ཡིད་བརྟན་འགྱུར།

།ལུས་ངག་བྱ་བ་གང་བྱེད་ཀྱང༌། །བརྟག་དཔྱད་སྔོན་ལ་གཏང་གྱུར་ན། །སྐྱོན་དང་ཡོན་ཏན་ལེགས་ཕྱེད་ཅིང༌། །སྨྲ་བ་ཉུང་ལ་སྤྱོད་པ་གཡུང༌། །ཟེར་ལ་མི་ཉན་སྤྱོད་ལ་རྟོག །ཕྲ་མ་མི་འཛུད་དབྱེན་མི་འཛུད།། དམ་བཅས་མཐར་ཕྱིན་ཚོད་ཟིན་བྱེད། །བྱམས་པ་ཀུན་ལ་ཕན་འདོགས་ཅིང་ ༑ ༑ སྡང་བ་ཀུན་ལ་ཤ་གཅོད་ན། །བརླིང་པོ་ཞེས་སུ་གྲགས་པ་སྟེ། ། ཀུན་གྱིས་རྩིས་འཇོག་ས་རུ་ཞུ། །དེས་ན་གཡུང་ལ་ཚིག་འཇམ་པས། །ཀུན་དང་མཐུན་པའི་ཡིད་འཕྲོག་བྱེད། །ངན་ལས་འཕྲལ་དུ་མི་འདོན་ལ། །སྨྲ་ཉུང་ཞེ་བསམས་ཁར་མི་འདོན། །ལེགས་ཉེས་བྱེ་བྲག་ཕྱེད་བྱས་ནས། ། གཞན་གྱིས་མ་མཐོང་མ་རྟོགས་པར། །ཐབས་ཀྱིས་འདོད་པ་སྒྲུབ་པར་བྱེད ༑༑ གཞན་ལ་སྨོད་པར་མི་བྱེད་ན། །གཏིང་ཟབ་ཞེས་སུ་གྲགས་པ་སྟེ། ། ཕུན་སུམ་ཚོགས་ཤིང་དབང་འཐོབ་འགྱུར།།མ་ནོར་དོན་ལ་རྫུན་ཕོད་ཅིང༌།། དགོས་དོན་བསྒྲུབ་ལ་འཇིགས་དང་བྲལ། །དགྲ་སྡང་འདུལ་ལ་སྲེག་མི་འཛེམ ༑ ༑ དཔའ་བོ་ཞེས་བྱར་གྲགས་པ་ཡིན། །ཀུན་གྱིས་ཆག་འཇོག་ས་རུ་འགྱུར ༑ ༑ དགོས་ཚེ་བློ་གྲོས་མི་གཏོང་ཞིང༌། །བརྩོན་འགྲུས་བརྩམས་པ་མཐར་འབྱིན་ལ། །གསང་ཐུབ་ཆད་པ་བཙན་གྱུར་ན། །བརྟན་པོ་ཞེས་སུ་གྲགས་པ་སྟེ། །ཀུན་གྱི་ཡིད་བརྟན་གནས་སུ་འགྱུར། །མཁས་མཛངས་བསྟོད་པར་ཕྱེད་པར་བྱ། །བྱམས་པས་མཐོང་ཞིང་དམའ་སྐྱོང་ན། ། མཛངས་པོ་ཞེས་སུ་གྲགས་པ་སྟེ། །སྨོན་ཞིང་གྲགས་པའི་གནས་སུ་འགྱུར།། བཟང་ངན་ཉེ་རིང་བྱམས་དང་སྡང༌། །བྱ་དང་མི་བྱ་དགོས་མི་དགོས། །ཡིན་མིན་བདེན་བརྫུན་ལ་སོགས་ལ། །མྱུར་དུ་སྐྱོན་མེད་ཤེས་སྨྲ་ན། །གསལ་པོ་ཞེས་སུ་གྲགས་པ་སྟེ། །རས་སུ་གཅད་ཅིང་གནས་མིན་བྲོས་པར་འགྱུར།། བྱ་བའི་ལས་ནི་ཐམས་ཅད་ལ། །བདེ་བ་དང་བྲལ་སྡུག་བསྔལ་འཐོབ། ། རང་ཉིད་འགྱོད་ལ་གཞན་གྱིས་འཕྱས། །དེ་རྣམས་བྲལ་བའི་ཐབས་ཤེས་ ན ༑༑ མཁས་པ་ཞེས་སུ་གྲགས་པ་སྟེ། །ཀུན་གྱི་ཡིད་སྨོན་གནས་སུ་འགྱུར། ། བྱ་བའི་ལས་ནི་ཐམས་ཅད་ལ། །དེ་ལ་ཕྱི་ཕྱིར་ཡུན་རིང་རྒྱ་ཆེ་བར།

། ལེགས་པའི་རྒྱུ་ལ་ལེགས་པ་དང༌། །ཉེས་པའི་རྒྱུ་དང་ཉེས་པ་དག ༑ དུ་མ་ལེགས་པར་ཤེས་གྱུར་ན། །ལྕིགས་པོ་ཞེས་སུ་གྲགས་པ་སྟེ། །མི་འགྱོད་ཀུན་གྱི་གྲོས་སར་འགྱུར། །དཔུང་བ་ཟས་ནོར་གྲོས་རིག་པ། །རང་འདོད་སྤངས་ནས་གཞན་སྐྱབས་ཏེ། །ཚིག་རྩུབ་གཡོ་སྒྱུ་དང་བྲལ་བ། །དྲིན་གྱིས་གཡོགས་པར་བྱེད་འགྱུར་བ། །སྦུབས་ཡངས་ཞེས་སུ་གྲགས་པ་སྟེ། ། ཀུན་གྱི་དབང་དང་ལྡན་པར་འགྱུར། །སོ་ནམ་དུས་ལྔ་ལ་བརྩོན་ཞིང༌། ། ནོར་གྱི་ཚིས་ཚིགས་མཁས་གྱུར་པ། ། སྐབས ་སུ་སོ་ཚིགས་ཚོད་ཟིན་བྱེད། ། ནད་མེད་ཚེ་རིང་ཐབས་མཁས་ན། །ཞིབ་མོ་ཞེས་སུ་གྲགས་པ་སྟེ། ། དགོས་རྒུ་ཀུན་གྱི་འབྱུང་གནས་ཡིན། །ཡོན་ཏན་དྲུག་ལས་བཟློག་འགྱུར་བ ༑ ༑ རང་གི་རྒྱུད་ལས་འབྱུང་འགྱུར་ཡང༌། །བཅོས་པ་དཀའ་ཡང་གདམ་ངག་འདི། །རྒྱུན་དུ་སུས་བསྟེན་དེ་བཞིན་འགྱུར། །དེ་བས་ཀུན་ཏུ་ནན་ཏན་ གྱིས ༑ ༑ འདི་སྐད་བསྟན་པའི་གདམས་ངག་ལ། །ཡིད་ཀྱིས་བརྟགས་ཏེ་ གོམས་བྱས་ན། །རིན་ཆེན་ཟུང་དྲུག་ལྡན་པར་ངེས། །གཉེར་ལྟག་གཉའ་སྟོང་གཟིགས་ཀྱི་མན་ངག་རིན་པོ་ཆེ་ཟུང་དྲུག་ཅེས་བྱ་བ་རྫོགས་སོ། ། ས་སྐྱ་པཎ་ཆེན་གྱིས་མཛད་པའི་ལེགས་བཤད། །ཨྀཐི། སྡེབ་སྦྱོར་ཞུས་དག་ཟུར་བཞག་ནས། །དཀྱུས་ཀྱི་ཞུས་དག་གཅིག་དག་བདོག །སླར། ཡིག་ཐོབ་ནོར་བ་ཅི་ནུས་བཅོས། ། བརྡ་རྙིང་སོར་བཞག་ཆད་ལ་མཆན། །བཀོད་དེ་ཞུ་དག་རགས་ཙམ་བགྱིས། །དཔེ་གཞན་རྙེད་ན་བསྡུར་བཅོས་བྱ།། །། ༄༅། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ཞེས་བྱ་བ་བཞུགས་སོ། ། ༄༅། །ཨོཾ་སྭསྟི་སིདྡྷཾཾ། སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ཞེས་བྱ་བ། བླ་མ་དང་མགོན་པོ་འཇམ་པའི་དབྱངས་ལ་གུས་པས་ཕྱག་འཚལ་ལོ། །གང་ལ་སྐྱབས་སོང་བསླུ་བ་མེད། །ཐར་མེད་སྲིད་པའི་གཟེབ་ནས་འདྲེན། །སྐྱེ་མེད་དམ་པའི་དོན་ལ་སྦྱོར། །ཐུན་མོང་མ་ཡིན་སྐྱབས་ལ་འདུད། །འབྱོར་མེད་བཙུན་པ་བློ་གྲོས་ཅན། །ཤཱཀྱའི་རྗེས་འབྲངས་བརྟུལ་ཞུགས་འཛིན།

།ཀུན་དགའི་མིག་ཅན་ཁོ་བོ་ཡིས། །སྐྱེས་བུའི་རྣམ་འབྱེད་བཤད་པར་བྱ། །ཀུན་ལ་སྙོམས་པ་དམ་པ་སྟེ། །རང་དོན་སྒྲུབ་པ་ཕལ་པ་ཡིན། །མཁས་པའི་བྱ་བ་དགག་སྒྲུབ་སྟེ། །ཤེས་བཞིན་སྤོང་བ་དོན་མེད་ཡིན། །ཡུལ་འཁོར་སྐྱོང་བ་ཆེན་པོ་སྟེ། །བུ་སྨད་འཚོག་པ་ཐ་ཤལ་ཡིན། །ཚིག་དོན་མཐུན་པ་དྲང་པོ་སྟེ། །གཞན་རྒྱུད་ལེན་པ་གཡོ་ཅན་ཡིན ༑ ༑ བཟང་ལ་ལན་ཡོད་བཟང་པོ་སྟེ། །དྲིན་གཟོ་མེད་ན་ངན་པ་ཡིན། ། རྟོག་དཔྱོད་ལྡན་པ་སྤྱང་པོ་སྟེ། །ལྡོམ་ཅོལ་སྨྲ་བ་གླེན་པ་ཡིན། ཁོང་དུ་སྦེད་པ་ཟབ་མོ་སྟེ། ཁ་རུ་འབྱིན་པ་ཀླད་མེད་ཡིན། །ལེགས་ཉེས་ཤོང་བ་ཡངས་མོ་སྟེ། །རང་ཉིད་འཆིང་བ་དོག་མོ་ཡིན། །ཕྱིས་འབྱུང་དཔྱོད་པ་ཞིབ་མོ་སྟེ ༑༑ རྟོག་དཔྱོད་མེད་ན་བ་གླང་ཡིན། །ཤེས་རིག་ལྡན་པ་བློན་པོ་སྟེ། །རྗེ་ལ་འཁུ་བ་འགོང་པོ་ཡིན། །གསང་གྲོས་ཐུབ་པ་གྲོགས་པོ་སྟེ། །གཞན་ལ་འཆད་ན་ཟང་ཐལ་ཡིན། །འཁོར་འདབས་སྐྱོང་བ་རྗེ་བོ་སྟེ། །རྟག་ཏུ་འཚེ་ན་དགྲ་བོ་ཡིན། །རྗེ་ལ་བསམ་པ་འཁོར་ཡིན་ཏེ། །སེམས་ངན་འཆང་ན་གཞོམ་རྒྱུ་ཡིན། །གསོག་འཇོག་ཤེས་པ་གཉེར་པ་སྟེ། །ཞིབ་ཚགས་མེད་ན་གྲྭ་པ་ཡིན། །བློ་གསལ་ངག་ཉུང་ཉེ་གནས་ཏེ། །ཕྲ་མ་འཇུག་ན་གཏོར་ཤིང་ཡིན ༑ ༑ བུ་ཁྱོ་བཀུར་བ་ཆུང་མ་སྟེ། །གྲོགས་གཞན་བསྟེན་པ་འདྲེ་མོ་ཡིན།། སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། མདོར་བསྡུས་པའི་ལེའུ་སྟེ་དང་པོའོ།། །།དེ་དག་སྨྲས་པ་སྡོམ་གྱི་ཚིག །ད་ནི་དེ་ཀུན་རྒྱས་པར་བཤད། ། བསླུ་མེད་རྒྱུ་འབྲས་གཙོར་བཞག་ནས། །བྱ་བ་གང་བྱེད་དེ་དང་བསྟུན། ། ཐབས་ལ་མཁས་ཤིང་ཀུན་ལ་སྙོམས། །དེ་དག་སྐྱེས་བུ་དམ་པ་ཡིན། །རྟག་ཏུ་རང་གི་དོན་ལ་འབད། །རྩོལ་སྒྲུབ་དྲག་པོས་ཧ་ཐང་ཆད། །དགྲ་ལ་ཞེ་སྡང་གཉེན་ལ་ཆགས། །དེ་དག་སྐྱེས་བུ་ཕལ་པ་ཡིན། །ཆོས་དང་ཆོས་མིན་འཇུག་ལྡོག་ཡུལ། །སྒྲུབ་དང་དགག་པ་རིམ་པ་བཞིན། །རྗེས་འཇུག་བློ་ལྡན་དེ་ལ་སྦྱོར། །དེ་དག་སྐྱེས་བུ་མཁས་པ་ཡིན། །བླང་དོར་ཤེས་ཤིང་ཁྱད་དུ་གསོད།

།རྙེད་པ་དོན་གཉེར་ཁ་གསག་མཁན། །ཅུང་ཟད་འཁོན་ན་མཐུ་ཡིས་སྡིགས། །དེ་དག་སྐྱེས་བུ་ཁྱི་ནག་ཡིན། །རང་བཞིན་བརླིང་ལ་ཤེས་རྒྱ་ཆེ ༑༑ ཉི་མ་ལྟ་བུར་ཀུན་ལ་སྙོམས། །ཉེ་རིང་མེད་པར་འཁོར་འདབས་སྐྱོང༌།། དེ་དག་སྐྱེས་བུ་ཆེན་པོ་ཡིན། །རྟག་ཏུ་འཁོན་དང་འཐབ་ཟླ་ཚོལ། །གྲོང་མཐའ་བསྐོར་ཞིང་འོ་དོད་འདེབས། །ཉེས་མེད་བུ་སྨད་རྒྱུན་དུ་བརྡུང༌། །དེ་དག་སྐྱེས་བུ་ཐ་ཤལ་ཡིན། །སྨྲས་པའི་ཚིག་དང་བསམ་པའི་དོན། །ས་བོན་དང་ནི་མྱུ་གུ་བཞིན། །བསླུ་བ་མེད་པར་རྗེས་སུ་འབྲང༌། །དེ་དག་སྐྱེས་བུ་དྲང་པོ་ཡིན། །དྲང་པོ་མི་སྨྲ་འཛུམ་གྱིས་བསུ། །སྨྲ་ན་ངག་འཇམ་ཕིགས་པར་སྨྲ། །རྟག་ཏུ་གཞན་གྱི་ཉམས་དྲོད་ལེན། །དེ་དག་སྐྱེས་བུ་གཡོ་ཅན་ཡིན ༑ ༑ བྱས་པ་ཤིན་ཏུ་དྲིན་དུ་གཟོ། །ཕ་མ་ལ་གུས་རང་བཞིན་དྲང༌། ། གཞན་ལ་མི་གཙེར་རང་ཚུགས་ཐུབ། །དེ་དག་སྐྱེས་བུ་བཟང་པོ་ཡིན། ། ཕན་བཏགས་ལན་དུ་གནོད་པ་བསྐྱེལ། །བྱས་པ་ཆུད་གསོན་དམན་ལ་སྡང་ ༑ ༑ རང་བཞིན་ངན་པ་ཕག་ལྟ་བུ། །དེ་དག་སྐྱེས་བུ་ངན་པ་ཡིན། །གང་གིས་ཚིག་དང་སྤྱོད་ལམ་ལས། །ཕ་རོལ་སེམས་ཀྱི་རྣམ་འགྱུར་རོ། །བཟང་ངན་བྱ་བ་ཁོང་དུ་ཆུད། །དེ་དག་སྐྱེས་བུ་སྤྱང་པོ་ཡིན། །ལེགས་ཉེས་བྱ་བ་མི་ཤེས་བཞིན། །མང་པོའི་མདུན་སར་ཅལ་ཅོལ་སྨྲ། །གཞན་གྱིས་ཁ་འདྲུ་འཕྱ་བའི་གནས། །དེ་དག་སྐྱེས་བུ་ལྡོམ་ཅོལ་ཡིན། །( དཔེ་ལ་ལར་གཏོམ་ཆོལ་ཟེར་བ་སྣང༌། )ལེགས་ཉེས་བྱ་བ་གང་བརྩམ་ཡང༌། །མ་གྲུབ་བར་དུ་ཁར་མི་ འབྱིན ༑ ༑ གྲུབ་ཀྱང་ཟུར་ངོམ་མི་བྱེད་པ། །དེ་དག་སྐྱེས་བུ་ཟབ་མོ་ཡིན། ། བྱ་བ་གང་དང་གང་རྩོམ་ཡང༌། །བསྒྲུབ་ཀྱི་སྟ་གོན་ཡུལ་ན་མེད། །གང་དང་འཕྲད་པ་དེ་ལ་སྨྲ། །དེ་དག་སྐྱེས་བུ་ཡང་མོ་ཡིན། །ཧ་ཅང་ཕན་ལ་ཧ་ཅང་གནོད ༑༑ གང་དང་གང་གི་ཅི་མཆི༷ས་པ། །མི་བརྗེད་སེམས་ཀྱི་གྲུ་ན་འཆང༌།། དེ་དག་སྐྱེས་བུ་ཡངས་མོ་ཡིན། །ལེགས་ཉེས་བྱ་བ་ཕྲ་མོ་ཡང༌། །བློ་ངོར་མི་ཤོང་ཀུན་ལ་འདྲི། །དལ་བར་མི་སྡོད་སྔགས་སུ་བགྲངས།

།དེ་དག་སྐྱེས་བུ་དོག་མོ་ཡིན། །གང་ཞིག་བྱ་བ་རྩོམ་པ་ན། །ཕྱིས་འབྱུང་སྐྱོན་དང་ཡོན་ཏན་རྩི ༑ ༑ ལེགས་པར་གཏན་ལ་ཕབ་ནས་འཇུག །དེ་དག་སྐྱེས་བུ་ཞིབ་པོ་ ཡིན ༑ ༑ ལེགས་ཉེས་བྱ་བ་བློས་མི་འབྱེད། །བཅོལ་ཡང་མི་ཤེས་འདུ་ཤེས་བླུན ༑༑ རྒྱུ་མཚན་མེད་པར་རྟུལ་པོར་འཇུག །དེ་དག་སྐྱེས་བུ་བ་གླང་ཡིན།། དྲན་པ་གསལ་ཞིང་ཐབས་ལ་མཁས། །རྗེ་ལ་སྙིང་ཉེ་ངང་གིས་བརླིང༌། ། རང་བཞིན་དྲང་པོ་མདའ་ལྟ་བུ། །བློན་པོར་འོས་པའི་སྐྱེས་བུ་ཡིན། །གྲོས་ཀྱི་གཙོ་བོ་ཟུར་ལ་འཇོག །རང་གི་འདོད་པ་ཕུགས་སུ་རྫོང༌། །དོ་གལ་ཆེ་ན་རྗེ་ལ་འཁུ། །འགོང་པོ་ལྟ་བུའི་སྐྱེས་བུ་ཡིན། །གཞུང་བཟང་བརྟན་ལ་ཕྱི་ཐག་རིང༌། །གསང་གྲོས་མི་སྨྲ་བསླུ་སེམས་མེད། །དགོས་དུས་ཟས་ནོར་ལྷུག་པར་གཏོང༌། །གྲོགས་པོར་འོས་པའི་སྐྱེས་བུ་ཡིན། །བདག་ཅག་དེ་དང་མཛའ་འོ་ཞེས། །གང་དང་ཕེབས་པར་སྨྲ་བའི་གཏམ། །བཟུང་བཅད་མེད་པར་ཁྲོམ་དུ་འཆད། །དེ་དག་བུག་བ་ཟང་ཐལ་ཡིན། །འཁོར་འདབས་ཅུང་ཟད་ཉེས་ན་ཡང༌། །ངག་ཏུ་མི་འདོན་ཁོག་ཏུ་སྐྱེམས། །བཟང་ངམ་ངན་རུང་བདག་གི་ཞེས། །བྱམས་པས་སྐྱོང་བ་རྗེ་བོ་ཡིན། །ཅུང་ཟད་ཙམ་ལ་ཆད་པས་གཅོད། །མི་སྙན་ཚིག་གི་ཆར་པ་འབེབས། །ཕན་མེད་གནོད་པ་འབའ་ཞིག་བྱེད། །རྗེ་ངན་འཁོར་གྱི་དགྲ་བོ་ཡིན། །བློ་དང་ནུས་པ་མི་འཁུ་ཞིང་ ༑༑ འབྱོར་དང་རང་དོན་མཐོང་ཚོལ་མེད། །སྒོ་གསུམ་བྱ་བ་ཐམས་ཅད་ཀྱིས ༑ ༑ རྗེ་ལ་བསམ་པ་འཁོར་ཡིན་ནོ། །བཟའ་དང་བགོ་བས་ལེགས་བསྐྱངས་ཀྱང༌། །རྟག་ཏུ་འཁང་ཞིང་རྒྱུན་དུ་རྐུ། །རྗེ་ལ་མི་སེམས་བསམ་ ངན་འཆང༌། །འཁོར་ངན་དེ་དག་གཞོམ་རྒྱུ་ཡིན། །ཡ་རབས་དམ་པའི་འཇུག་ངོགས་མཐོང༌། །ཞིབ་ཏིག་ཆེ་ལ་བག་དང་ལྡན། །སོ་ནམ་བརྩོན་ཞིང་འཁོར་སྐྱོང་མཁས། །གསོག་འཇོག་ཤེས་པ་གཉེར་པ་སྟེ། །བྱ་བ་མི་མཁས་སྤྱོད་པ་རྩིང༌། །ཤེས་རིག་མི་གསལ་ཆང་ལ་དགའ། །སང་གི་བྱ་བ་གནངས་སུ་ལུས། །ཞིབ་ཚགས་མེད་པ་གྲྭ་པ་ཡིན། །བག་ཡོད་སོས་དལ་སྤྱོད་ལམ་མཛེས། །སྒྱུ་མེད་སེམས་བརྟན་རྗེ་ལ་བསམ།

།ཡིག་རྩིས་ལ་སོགས་རིག་བྱེད་མཁས། །བློ་གསང་ངག་ཉུང་ཉེ་གནས་ཏེ། །ཡིག་རྩིས་མི་ཤེས་ངང་གིས་བླུན། །ཕྱི་ནང་མི་ཤེས་སྨྲ་བ་མང༌། །རྗེ་ཡི་དྲུང་དུ་ཤབ་ཤིབ་འཆད ༑ ༑ དེ་འདྲ་འཁོར་གྱི་གཏོར་ཤིང་ཡིན། ཁོག་ཡངས་བག་ཡོད་འདུ་ ཤེས་གྲུང༌། །གཉེན་དང་ཉེ་དུའི་སེམས་འཛིན་ཤེས། །སོ་ནམ་བརྩོན་ཞིང་བཀལ་ཐགས་མཁས། །བུ་ཁྱོ་བཀུར་བ་ཆུང་མ་སྟེ། །སོ་ནམ་མི་བརྩོན་ཟ་ལ་དགའ། །ཤེས་མེད་གདོང་ལ་བྱི་དོར་རེམ། །རྟག་ཏུ་ཁྱོ་མིན་གྲོགས་གཞན་འཚོལ། །དེ་ཀུན་འདྲེ་མོ་མངོན་སུམ་ཡིན། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། རྒྱས་པར་བཤད་པའི་ལེའུ་སྟེ་གཉིས་པའོ།། །།དེ་ལྟར་བཤད་པ་དེ་དག་ལ། །བློ་གྲོས་ལྡན་པའི་སྐྱེས་བུ་ཡིས། ། བར་མ་རྣམས་ནི་བཏང་སྙོམས་བཞག །བཟང་ངན་གཉིས་ལ་བླང་དོར་བྱ།། བློ་གྲོས་གསལ་ཞིང་ཐབས་ལ་མཁས། །གཞན་ལ་གཞན་ཕན་འོད་ཟེར་འགྱེད ༑༑ ཉི་མ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། ། ཟོལ་སྤྱོད་སྤྲིན་གྱིས་མ་བསྒྲིབས་ཤིང༌། །དྲང་བརྟན་གཉིས་ཀྱི་རི་བོང་འཛིན ༑༑ ཟླ་བ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། ། དབྱེན་དང་ཕྲ་མས་མི་འགུལ་ཞིང༌། །ངོ་བསྟོད་རླུང་གིས་མི་བསྐྱོད་པ། ། ལྷུན་པོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། །གཞན་གྱིས་རང་བཞིན་གཏིང་དཔག་དཀའ། །བློ་དང་རིག་པའི་རླབས་དང་ལྡན།། རྒྱ་མཚོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། །ཕན་འདོད་འབྲས་བུའི་ཁུར་དང་ལྡན། །ཚ་གདུང་སེལ་བའི་བསིལ་གྲིབ་ཅན། ། ལྗོན་ཤིང་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། །ཉེས་སྤྱོད་འཇོམས་པའི་མཆེ་སྡེར་ཅན། །བག་ཡོད་གཡུ་ཡི་རལ་པ་འཛིན། ། སེང་གེ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། །བསླབ་གསུམ་གསེར་གྱི་དྲྭ་བས་གཡོགས། །ཡོན་ཏན་ནོར་བུའི་མགུལ་རྒྱན་ཅན།། གླང ་པོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌།

།ནང་དུ་ཤེས་རིག་དྲན་པ་གསལ། །ཕྱི་ན་བླང་དོར་རི་མོ་བཀྲ། །སྟག་མོ་ལྟ་བུའི་སྐྱེས་བུ་དེ། །བཏང་སྙོམས་མི་བཞག་དང་དུ་བླང༌། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། བླང་བྱའི་སྐྱེས་བུ་བསྟན་པའི་ལེའུ་སྟེ་གསུམ་པའོ།། །།གང་དང་ཅུང་ཟད་འཁོན་པ་ན། །མི་སྨྲ་སེམས་ཀྱི་དཀྱིལ་དུ་བཞག། སྐབས་སུ ་བབ་ན་རྡུལ་དུ་རློག །དུག་སྦྲུལ་ལྟ་བུའི་སྐྱེས་བུ་སྤང༌། །རང་བཞིན་མི་བཟང་རྩུབ་འགྱུར་ཆེ། །རྟག་ཏུ་གནོད་སེམས་འབའ་ཞིག་འཆང༌།། ངན་གྱི་གཏོང་ས་ཕྱི་ནང་མེད། །བཙན་དུག་ལྟ་བུའི་སྐྱེས་བུ་སྤང༌། །སྙན་པར་སྨྲ་ཞིང་ཞི་དུལ་ཆེ། །སྤྱོད་པ་བཟང་པོའི་ཚུལ་བཟུང་ནས། །དུས་ལ་བབ་ན་རྩུབ་འགྱུར་སྟོན། །བྱི་ལ་ལྟ་བུའི་སྐྱེས་བུ་སྤང༌། །ཕྱི་ནང་མི་ཤེས་ཀུན་ལ་རྒོལ། །བཟའ་བཏུང་ཙམ་གྱིས་འབྲིད་པར་སླ། །གཙང་བཙོག་མེད་པའི་བརྟུལ་ཞུགས་འཛིན། ཁྱི་རྒན་ལྟ་བུའི་སྐྱེས་བུ་སྤང༌། །འཁོས་མེད་རྟག་ཏུ་རྒྱུ་འགྲུལ་མང༌། །སྙིང་མེད་གཞན་ལ་ཉམས་དྲོད་སྐྱེལ། །ཀླད་མེད་ཁ་ཟས་རྟག་ཏུ་འཚོལ། །ཝ་སྐྱེས་ལྟ་བུའི་སྐྱེས་བུ་སྤང༌། །ཚོད་ཆུང་དྲོད་མེད་ཕྱི་ཐག་ཐུང༌། །རང་མཚང་ངན་པ་གཞན་ལ་བསྐུ། །མདོག་ངན་སྟོན་པའི་སྐད་ངན་ཅན། ཁྭ་ཏ་ལྟ་བུའི་སྐྱེས་བུ་སྤང༌། །གཞན་གྱིས་མི་བརྩི་རང་གིས་ བརྩི

༑ ༑ འབྱོར་མེད་གོས་སོགས་འཕྱོར་ལ་དགའ། ཁང་ཁ་བསྐོར་ཞིང་གླུ་ཆུང་ལེན། ཁྱིམ་བྱ་ལྟ་བུའི་སྐྱེས་བུ་སྤང༌། །རྟག་ཏུ་དམན་པའི་ལས་སྤྱོད་ཅིང་ ༑ ༑ རྒྱུ་མཚན་མེད་པར་འོ་དོད་འདེབས། །བག་མེད་སྤྱོད་པའི་རྟོལ་ཅོལ་ཅན། །བོང་བུ་ལྟ་བུའི་སྐྱེས་བུ་སྤང༌། །ལས་སུ་སྡིག་སྤྱོད་གཞན་ལ་རྐུ ༑༑ སེམས་ངན་སྤྱོད་ངན་རང་བཞིན་ངན། །རྣམ་ཐར་ངན་པ་གཞན་ལ་བསྒོ ༑ ༑ རིམས་ནད་ལྟ་བུའི་སྐྱེས་བུ་སྤང༌། །དོན་དུ་བཟའ་བཏུང་འབའ་ཞིག་གཉེར། །གང་ལ་བརྟེན་པ་དེ་ལ་གནོད། །སྤྱོད་པ་མི་གཟོབ་འགྲོ་ལ་དགའ ༑ ཁྱི་ཤིག་ལྟ་བུའི་སྐྱེས་བུ་སྤང༌། །སྐྱིས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། སྤང་བྱའི་སྐྱེས་བུ་བཤད་པའི་ལེའུ་སྟེ་བཞི་པའོ ༑༑ ༑༑ དེ་ལྟར་སྐྱེས་བུའི་རྣམ་འབྱེད་དང༌། །དེ་ལ་བླང་དོར་བཤད་མོད་ཀྱང་ ༑༑ བློ་གྲོས་ལྡན་པས་ཤེས་མོད་ཀྱི། །བླུན་པོ་རྣམས་ཀྱིས་དེ་ལྟར་མིན།། མིག་སོགས་སྐྱོན་དང་བྲལ་བ་ཡིས། །གཟུགས་རྣམས་དབྱེ་བ་སོ་སོར་འབྱེད ༑ ༑ དོན་ལ་ཇི་ལྟར་གནས་པ་བཞིན། །ནང་དུ་དེ་ཡི་རྣམ་པ་འཆར། ། མིག་སོགས་སྐྱོན་དང་བཅས་པ་དང༌། །ཕྱི་རོལ་ཡུལ་ལ་ལོག་པར་འཇུག །ཟླ་བ་གཅིག་ལ་གཉིས་འཛིན་བཞིན། །རྣམ་པ་ཕྱིན་ཅི་ལོག་ཏུ་འཆར། ། གང་གིས་དེ་དེར་འཇོག་པ་ཡི། །རྒྱུ་མཚན་མཐོང་ན་མཁས་པ་འཇུག །ལྗོན་ཤིང་ཡལ་ག་ཆུར་ལྷུང་བས། །བླུན་པོ་ཅལ་གྱི་རྗེས་སུ་འབྲངས། ། མཁས་པ་མཁས་པ་ལ་དགའ་སྟེ། །བླུན་པོ་བླུན་པོ་ཉིད་ལ་དགའ། །པདྨ་ཡིད་འོང་ཉི་མས་སྐྱོང༌། །ཟླ་བའི་ཟེར་གྱིས་ཀུ་མུད་འབྱེད། །མི་གཙང་དྲི་ལ་སྲིན་བུ་འཁོར། །རུལ་བའི་དྲི་ལ་ཤ་སྦྲང་འཁོར། །ཀྱེ་མ་ས་ཕྱོགས་མ་དག་པར ༑ ༑ ཤིན་ཏུ་སྐྱེ་བོ་མ་དག་དགའ། །ཡན་ལག་བརྒྱད་ལྡན་ཆུ་བོ་སྤོང༌། ། བཤེས་སུ་ཁྱི་ཡི་ཆུ་ངན་ལེན། །བློ་རྨོངས་གཟུ་བོར་མི་གནས་ཤིང༌། །སྡུག་གསོག་བྱས་པའི་འབྱོར་པ་ཅན། །ལེགས་ཉེས་དཔྱོད་པའི་ཤེས་མེད་པོ། ། དེང་སང་བླུན་པོའི་ཀུན་སྤྱོད་མཚར། །ནོར་གྱིས་ནོར་འཚོལ་ཚོང་པ་ལ།

། གཡོ་སྒྱུ་ཆེ་ཞེས་སྨོད་པར་སྣང༌། །བརྫུན་གྱིས་ནོར་འཚོལ་ཟོག་པོ་ལ། །ངོ་མཚར་ཆེ་ཞེས་གཙུག་ན་མཆོད། །དྲང་པོར་སྨྲས་ན་འཁྱོག་པོར་འཛིན། ། གཡོན་ཅན་བླ་མ་རིན་ཆེན་ལོ། །རྟོག་དཔྱོད་ལྡན་པའི་སྐྱེས་བུ་ཡིས། །ཡོན་ཏན་མཆོག་དང་ལྡན་པ་ལེན། །ཡིད་འོང་པདྨའི་རྫིང་བུ་ལ། །འདབ་ཆགས་ངང་པ་ངང་གིས་འཕྱོ། །ཤེས་རིག་མེད་པའི་བླུན་པོ་རྣམས། །གཡོ་སྒྱུའི་ཚུལ་ལྟར་ཆོས་ལ་དད། །འབད་དེ་བཙལ་ཡང་ཁྱི་རྒན་གྱིས། །ལྷམ་ཀྲད་ལས་གཞན་ཅི་ཞིག་རྙེད། །བློ་ལྡན་མཁས་པས་གཞན་ལ་ཕན། །བསིལ་དྲོད་སྨན་གྱིས་ཚ་གྲང་སེལ། །བློ་དམན་སྐྱེ་བོས་གཞན་ལ་གནོད། །སྡོང་དུམ་སྐམ་པོ་འཚིག་པའི་རྒྱུ། །ཀྱེ་མ་འཛམ་གླིང་བྱང་ཕྱོགས་འདིར། །སྤང་བྱ་འགའ་ཡང་མ་སྤངས་ཤིང༌། །རྟོགས་བྱ་འགའ་ཡང་མ་རྟོགས་པས། ། ཀུན་མཁྱེན་ཐོབ་པའི་དུས་མི་སྣང༌། །ཡ་མཚན་ཆེ་མོད་ཐུབ་པའི་བཀའ། ། དྲི་མེད་འབད་པས་ལེགས་རྟོག་ལ། །རྒྱུ་འབྲས་གཉིས་ལ་ཡིད་ཆེས་པའི། ། མཁས་པས་བཀའ་བཞིན་ཉམས་སུ་ལོངས། །སྙིགས་དུས་སྐྱེ་བོ་མི་སྲུན་པ།། ཡིན་ལུགས་སྨྲས་ན་འཁོན་འཛིན་སྐྱེ། །བཏང་སྙོམས་བཞག་ན་བསྟན་ལ་ གནོད ༑ ༑ དེས་ན་འདི་ལ་ཇི་ལྟར་བགྱི། །ཀྱི་ཧུད་དེང་སང་ཐུབ་པའི་བསྟན།། ནུབ་ཀྱི་རི་མགོར་ལྷུང་བ་ཡི། །འོད་ཟེར་སྟོང་ལྡན་ཉི་མ་བཞིན། །རིང་པོར་མི་ཐོགས་ནུབ་པར་འགྱུར། །ལྷ་དང་བཅས་པའི་འཇིག་རྟེན་འདི། །སྨག་རུམ་མུན་པ་ཉིད་དུ་འགྱུར། །དེ་བས་བློ་ལྡན་མཁས་པའི་ཚོགས། །ཡུད་ཙམ་བདག་ལ་དགོངས་སུ་གསོལ། །སངས་རྒྱས་བསྟན་པའི་ཁུར་འཛིན་པས ༑ ཁེ་རྙེད་འདུ་འཛིའི་རྩོལ་བ་དོར། །གསུང་རབ་འོ་མའི་མཚོ་བསྲུབས་ལ ༑ ༑ ཐོས་བསམ་མར་གྱི་སྙིང་པོ་ལོངས། རང་དོན་སྒྲུབ་པའི་བློ་དོར་ལ། ། གཞན་ཕན་ཉི་མའི་འོད་ཟེར་ཕྱེ། །ཤེས་བཞིན་དྲན་པའི་གོས་གྱོན་ལ། ། རིན་ཆེན་བསྟན་པའི་རྒྱལ་མཚན་ཟུངས། །འདི་སྐད་སྨྲས་པའི་བཙུན་པ་ངས ༑ ཁྱད་པར་གསུམ་ལྡན་བླ་མ་བསྟེན། །བྱེད་པ་གཉིས་ལྡན་གསུང་རབ་མཉན ༑ ༑ བླང་དོར་ཚུལ་ལ་བློ་མིག་འབྱེད།

།སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ལས། མཁས་རྨོངས་ཀྱྀ་ཁྱད་པར་དང༌། མཁས་པ་ཅུང་ཟད་བསྐུལ་བའི་ལེའུ་སྟེ་ལྔ་པའོ།། །། བདག་གིས་འདི་སྐད་སྨྲས་པའི་གཏམ། །འགའ་ཡི་རྣ་བར་ལྷུང་ བ་ནི། །བཞིན་རས་པདྨའི་ནགས་ཚལ་དག །ཟླ་བའི་འོད་ཀྱིས་ཕོག་པ་འདྲ ༑༑ དྲང་པོར་སྨྲས་པའི་ངག་གི་མདའ། །མ་འདའ་ཆེད་དུ་བརྒྱབ་པ་འདྲ།། གང་ལ་ཕོག་པ་དེ་ཡི་མཚང༌། །རང་ནོར་བཞིན་དུ་ངོས་ལེན་བྱས། །མཁས་པའི་བློ་གྲོས་གཏེར་ཆེན་ལས། །སྐྱེས་བུའི་རྣམ་འབྱེད་བཤད་པ་གང༌། །བློ་གསལ་ཀུན་དགའི་མིང་ཅན་གྱིས། །གཟུར་གནས་དྲང་པོའི་བསམ་པས་སྦྱར ༑༑ དེ་ལྟར་གཞོན་ནུའི་མགུལ་རྒྱན་མཆོ༷ག །མཆོ༷ག་འདི་ལེགས་བཤད་སྣང་བའི་དཔ༷ལ། །དཔ༷ལ་ལྡན་རྒྱལ་བའི་གསུང་རབ་ཀུ༷ན། །ཀུ༷ན་ནས་རྒྱ་ཆེར་རྒྱས་གྱུར་ཅིག ། ཤོ་ལོ་ཀ་འདི་དཔེ་ལ་ལར་མི་སྣང༌། དེ་ལས་བྱུང་བའི་དགེ་བ་དང་ ༑ ༑ གཞན་ཡང་དགེ་བ་མ་ལུས་པ། །འཁོར་གསུམ་ཡོངས་སུ་དག་པའི་བློས ༑ ༑ བླ་མེད་བྱང་ཆུབ་ཆེན་པོར་བསྔོ། །སྐྱེས་བུའི་རྣམ་འབྱེད་བཤད་པ་གཞོན་ནུའི་མགུལ་རྒྱན་ཞེས་བྱ་བ། ཤཱཀྱའི་དགེ་སློང་རིགས་པ་སྨྲ་བ་ཀུན་དགའ་རྒྱལ་མཚན་དཔལ་བཟང་པོས་དཔལ་ལྡན་ས་སྐྱའི་གཙུག་ལག་ཁང་དུ་སྦྱར་བ་རྫོགས་སོ།། །། དཔེ་ལྔ་ལ་བསྡུར་ནས་ཞུས།། །། ༄༅། །ཆོས་དང་ཆོས་མ་ཡིན་པ་རྣམ་པར་འབྱཻད་པའི་བསྟན་བཅོས་ལེགས་བཤད་ཉི་མའི་སྙིང་པོ་ཞེས་བྱ་བ་བཞུགས་སོ། ། ༄༅། །རྒྱ་གར་སྐད་དུ། དྷརྨཱ་ཨ་དྷརྨཱ་བི་བྷེ་ད་ཤཱསྟྲ་ནཱ་མ། བོད་སྐད་དུ། ཆོས་དང་ཆོས་མ་ཡིན་པ་རྣམ་པར་འབྱེད་པ་ཞེས་བྱ་བའི་བསྟན་བཅོས ༑ བླ་མ་དང་འཇམ་པའི་དབྱངས་ལ་ཕྱག་འཚལ་ལོ། ཁ་བ་ཅན་དུ་མཁས་པའི་རྒྱུ་སྐར་དུ་མའི་དཔུང་ནི་ཉེར་ལྷགས་ཤིང༌། །ལེགས་བཤད་སྐར་མདའི་འོད་ཟེར་བློ་ངན་མུན་པའི་ཁྲོད་ན་རབ་མཛེས་པས་(ཀྱང་)། ། ཤེས་བྱའི་མཁའ་ལ་མཁྱེན་པའི་འོད་ཟེར་བྱེ་བ་དུ་མ་དང་ལྡན་ཞིང༌། །རྟ་བདུན་ཚ་ཟེར་ཅན་འོད་པདྨོའི་ཚལ་འབྱེད་བདག་བློ་ཁོ་ནའི་ཁུར།

།མདོ་རྒྱུད་དོན་ལ་མཁྱེན་པའི་ལུས་རྒྱས་ཤིང༌། །སྒྲ་ཚད་མཆེ་སྡེར་དུ་མས་རབ་མཛེས་པའི། །ལེགས་བཤད་སེང་གེའི་ང་རོ་དུ་མ་ཡིས། །ཝ་ཚོགས་ལོག་པའི་ཀླད་འགེམས་ཅུང་ཞིག་བརྩམ།། །།དེང་སང་གངས་རིའི་ཁྲོད་འདི་རུ། །སངས་རྒྱས་བསྟན་པ་ལ་དོར་ནས ༑ ༑ བླུན་པོ་རང་དགའི་ཆོ་ག་དང༌། །ལྟ་སྤྱོད་འཁྲུལ་བ་དུ་མ་བྱུང༌། །སྒྲ་ཚད་མི་ཤེས་མཁས་པ་དང༌། །ཐོས་པ་མེད་པའི་སྒོམ་ཆེན་དང༌། །ཐད་ཀློག་མི་ཤེས་ལོ་ཙཱ་དང༌། །སྡོམ་པ་མེད་པའི་བཙུན་པ་དང༌། །སེམས་མ་བསྐྱེད་པའི་བྱང་སེམས་དང༌། །སྦྲེལ༷་ནས་ཕུལ་བའི་སེམས་བསྐྱེད་དང༌། །དགེ་སློང་མ་ཡི་ཆིག་རྫོགས་དང༌། །བསྙེན་གནས་ལྷ་སྒོམ་ཆོ་ག་དང༌། །རྟག་པར་ལྟ་བའི་ཕྱག་ཆེན་དང༌། །ཆད་པར་ལྟ་བའི་རྫོགས་ཆེན་དང༌། །ཆོས་ཀྱི་དབྱིངས་ལ་བཟང་ངན་དང༌། །ཡོད་པར་འཛིན་པའི་དུག་མེད་དང༌། ། བརྗེ་བའི་སེམས་བསྐྱེད་འགོག་པ་དང༌། །སྦུར༷་རུ་ནག་གུའི་ནུབ་ཚང་དང༌།། སྦལ་འཇོག་ངུར་སྨྲིག་གོན་པ་དང༌། །རྟོག་པ་ཁ་བསྐྱིལ་སངས་རྒྱས་དང༌། ། སེམས་ངོ་འཕྲོད་པའི་བདག་འཛིན་དང༌། །བྱར་མེད་པོ་ཡི་བུ་སྨད་དང༌། ། ངོ་ཚ་མེད་ན་ཞིག་པོ་དང༌། །གདོན་གྱིས་བཟུང་ན་གྲུབ་ཐོབ་དང༌། ཁ་དྲག་ཡོད་ན་མཁན་པོ་དང༌། །ནོར་གྱིས་འབྱོར་ན་སློབ་དཔོན་དང༌། །འཁྲུག་དཔོན་བྱེད་ན་དགེ་བཤེས་དང༌། །བསླུ་བར་ནུས་ན་བཟང་པོ་དང༌། །གཡོ་སྒྱུ་ཤེས་ན་བཙུན་པོ་དང༌། །བསླ༷བ་ཅོལ་སྨྲ་ན་ཤེས་རབ་དང༌། །བསྡུས་ཆང་བྱེད་ན་ཚོགས་འཁོར་དང༌། །རབ་ཏུ་གནས་པ་མདོ་ལུགས་དང༌། །མཚན་མོ་དབང་བསྐུར་བྱས་པ་ཡི། །ནངས་པར་སེང་གེའི་སྲོག་སྡོམ་དང༌། །ནམ་མཁའ་མི་བསླུ་ལ་སོགས་པ། །མུ་ཅོར་དུ་མའི་ཚོགས་འདི་དག །སངས་རྒྱས་བསྟན་པའི་སྲོག་གཅོད་ཡིན། །སངས་རྒྱས་ཀྱི་བསྟན་པ་ལ་ཐོད་བརྒལ་དུ་བྱས་པའི་རབ་ཏུ་བྱེད་པ་སྟེ་དང་པོའོ།། །།བདག་འཛིན་སྒོང་རྒྱ་མ་ཞིག་པར། །སྟོང་ཉིད་རླབས་ཀྱིས་མ་གཅོད་ཅིག །རྟག་ཆད་མཐའ་ལ་འཆོར་བར་ངེས། །ད་དུང་རྒྱུ་འབྲས་དྲོད་ལ་བརྟེན།

།ཐོས་པའི་མིག་དང་མི་ལྡན་པར། །སྒོམ་པའི་ལམ་དུ་མ་འཇུག་ཅིག ༑ བྱིང་རྒོད་གཡང་ལ་འཆོར་བར་ངེས། །ད་དུང་ཐོས་བསམ་ཆ་ལ་བརྟེན ༑༑ ཡོན་ཏན་གཤོག་རུ་མ་རྒྱས་པར། །སྤྱོད་པའི་འཕུར་བ་མ་སྔ་ཞིག།འདོད་ཡོན་རླུང་གིས་འཁྱེར་བར་ངེས། །ད་དུང་ཏིང་འཛིན་ཆ་ལ་བརྟེན། ། མཁྱེན་པའི་ནུ་ཞོ་མི་ལྡན་པར། །འཁོར་བསྡུད་འདོད་འཇོ་མ་བྱེད་ཅིག །མཛོ་སྦྲེལ་གཡང་ལ་འཆོར་བར་ངེས།།ད་དུང་མཁས་པའི་ཤིང་ཐོག་མྱོངས།། གཞི་མེད་པ་ལ་ཁྱད་པར་གྱི་ཆོས་འགོག་པའི་རབ་ཏུ་བྱེད་པ་སྟེ་གཉིས་པའོ ༑༑ ༑༑ མཁས་པ་ཟེར་བ་མང་མོད་ཀྱི། །མདོ་རྒྱུད་ལྷུམས་སུ་ཞུགས་མ་ཞུགས ༑༑ སྒྲ་ཚད་འཕྲང་ལ་བཤར་ན་གསལ། །ཚིག་དོན་ལྡན་ན་མཁས་པ་ཡིན ༑ ༑ མཁས་པ་མིང་གིས་བསླུས་པར་མཆིའོ། །སེམས་ལྡན་ཡོད་ན་བསམ་མནོ་གྱིས། །བཙུན་པོ་ཟེར་བ་མང་མོད་ཀྱི། །སྡོམ་གསུམ་རྒྱན་གྱིས་མཛེས་མ་མཛེས། །སྡེ་སྣོད་མགུལ་དུ་བཏགས་ན་གསལ། །བསྲུང་སྡོམ་ཡོད་ན་བཙུན་པོ་ཡིན། །བཙུན་པོ་མིང་གིས་བསླུས་པར་མཆིའོ། །སེམས་ལྡན་ཡོད་ན་བསམ་མནོ་གྱིས། །བཟང་པོ་ཟེར་བ་མང་མོད་ཀྱི། །བདག་བདེ་གཞན་ལ་གཏོང་མི་གཏོང༌། །སྐྱིད་སྡུག་སྒང་ལ་བལྟས་ན་གསལ། ། བརྗེ་བར་ནུས་ན་བཟང་པོ་ཡིན། །བཟང་པོ་མིང་གིས་བསླུས་པར་མཆིའོ། ། སེམས་ལྡན་ཡོད་ན་བསམ་མནོ་གྱིས། །རྟོགས་ལྡན་ཟེར་བ་མང་མོད་ཀྱི། ། སེམས་ཉིད་མ་བུ་མཇལ་མ་མཇལ། །བདེ་སྡུག་བྲེ་རུ་བླུགས་ན་གསལ། ། ཆགས་སྡང་གྲོལ་ན་རྟོགས་ལྡན་ཡིན། །རྟོགས་ལྡན་མིང་གིས་བསླུས་པར་མཆིའོ ༑ ༑ སེམས་ལྡན་ཡོད་ན་བསམ་མནོ་གྱིས། །འཁྲུལ་ཞིག་ཟེར་བ་མང་མོད་ཀྱི། །ཞེ་འདོད་སྒྲོག་ཐག་གྲོལ་མ་གྲོལ། །བློ་དམན་བཙོན་རར་བཅུག་ན་གསལ། །མཐུན་འཇུག་མེད་ན་འཁྲུལ་ཞིག་ཡིན། །འཁྲུལ་ཞིག་མིང་གིས་བསླུས་པར་མཆིའོ། །སེམས་ལྡན་ཡོད་ན་བསམ་མནོ་གྱིས། །གྲུབ་ཐོབ་ཟེར་བ་མང་མོད་ཀྱི། །ལྷན་སྐྱེས་ཁྱུ་མཆོག་རྒྱས་མ་རྒྱས། །འདོད་ཡོན་ནགས་ལ་བསྐྱངས་ན་གསལ། །བདེ་གསལ་འཆར་ན་གྲུབ་ཐོབ་ཡིན།

། གྲུབ་ཐོབ་མིང་གིས་བསླུས་པར་མཆིའོ། །སེམས་ལྡན་ཡོད་ན་བསམ་མནོ་གྱིས ༑ ༑ དབང་བསྐུར་ཟེར་བ་མང་མོད་ཀྱི། །སྐུ་བཞིའི་ས་བོན་ཐེབས་མ་ཐེབས ༑ ༑ རྒྱུད་སྡེའི་མེ་ལོང་ཕྱིས་ན་གསལ། །དབང་ཆུ་ཞོགས་ན་ཐེབས་པ་ཡིན ༑ ༑ དབང་བསྐུར་མིང་གིས་བསླུས་པར་མཆིའོ། །སེམས་ལྡན་ཡོད་ན་བསམ་མནོ་གྱིས། །མཚན་དོན་བརྟག་པ་སྟེ་རབ་ཏུ་བྱེད་པ་གསུམ་པའོ། ། མཐོ་རིས་སྐས་ལ་འཛེག་པ་དང༌། །ངན་སོང་གཡང་ལ་བསྐྱུར་བ་ གཉིས ༑ ༑ ཆོས་མཛད་ལམ་ལ་གོལ་ས་ཡོད། །གོལ་ས་གཅོད་པའི་གདམས་ངག་དགོས། ཁས་བླངས་དམ་དུ་བཅས་པ་ཡི། །ཚུལ་ཁྲིམས་ཡིད་བཞིན་ནོར་བུ་འདི། །སྲུང་སྡོམ་བྱེད་པའི་ཚུལ་ཁྲིམས་དང༌། །གཡོ་སྒྱུའི་སྤྱོད་པ་སྣ་ཚོགས་ཀྱིས། ཁ་གསག་གསོག་འཇོག་ངག་འཇམ་དང༌། །གདོང་ལ་ཞོགས་ཁྲུས་བྱིན་ལེན་སོགས། །རང་གཞན་བསླུ་བའི་ཚུལ་འཆོས་གཉིས། །མཐོ་རིས་གནད་ཀྱི་གོལ་ས་ཡིན། །ལམ་ནོར་བ་སྲིད་དོ་ཆོས་མཛད་ཀུན། །རང་དང་བླ་མས་མ་བསླུས་ན། །གཞན་གྱིས་བསླུས་པ་རྫུན་པོ་ཡིན། །འཁོར་བའི་གཞི་རྩ་གཅོད་པ་དང༌། །ཐར་པའི་སྲོག་རྩ་གཅོད་པ་གཉིས། །ཆོས་མཛད་ལམ་ལ་གོལ་ས་ཡོད། །གོལ་ས་གཅོད་པའི་གདམས་ངག་དགོས།། ཟབ་ཡངས་རྒྱ་ཆེ་མདོ་སྡེའི་དོན། །འཆད་ཉན་སྒྲུབ་པ་སྙིང་པོའི་དོན། ། སེམས་ཉིད་མ་བུ་འཕྲོད་པ་དང༌། །གསུང་རབ་འོ་མའི་མཚོ་སྤངས་ཏེ། ། བྱར་མེད་སྨིག་རྒྱུའི་ཕུང་པོ་ལ། །རྩོལ་བ་ཅི་ཡང་མེད་པ་གཉིས། །དགྲ་བཅོམ་གནད་ཀྱི་གོལ་ས་ཡིན། །ལམ་ནོར་བ་སྲིད་དོ་ཆོས་མཛད་ཀུན།། རང་དང་བླ་མས་མ་བསླུས་ན། །གཞན་གྱིས་བསླུས་པ་རྫུན་པོ་ཡིན། །ཀུན་མཁྱེན་ཡེ་ཤེས་བསྒྲུབ་པ་དང༌། །མནར་མེད་མེ་ཡིས་བསྲེག་པ་གཉིས།། ཆོས་མཛད་ལམ་ལ་གོལ་ས་ཡོད། །གོལ་ས་གཅོད་པའི་གདམས་ངག་དགོས ༑ ༑ ཟབ་ཡངས་མདོ་སྡེའི་ནམ་མཁའ་ལ། །སེམས་ཉིད་འབྱུང་བཞིའི་རྣམ་འགྱུར་གྱིས། །སྨོན་འཇུག་སྤྲིན་ཕུང་ཉེར་བསྡུས་ཏེ། །གཞན་དོན་ཆར་རྒྱུན་འབེབ་པ་དང༌། །མདོ་རྒྱུད་ལྷུམས་སུ་མ་ཞུགས་པར། །བྱས་ལོ་ཡིན་ལོ་འདུག་ལོ་ཡི།

།བློ་དམན་མཐུན་འཇུག་སྣ་ཚོགས་ཀྱིས། །ཕྲིན་ལས་མི་ སེམས་འཛིན་པ་གཉིས། །བྱང་སེམས་གནད་ཀྱི་གོལ་ས་ཡིན། །ལམ་ ནོར་བ་སྲིད་དོ་ཆོས་མཛད་ཀུན། །རང་དང་བླ་མས་མ་བསླུས་ན། ། གཞན་གྱིས་བསླུས་པ་རྫུན་པོ་ཡིན། །གཞན་དོན་རྫོང་ལ་སླེབས་པ་དང༌། ། ཆོས་བརྒྱད་མཁར་སྤེ་བརྩིགས་པ་གཉིས། །ཆོས་མཛད་ལམ་གྱི་གོལ་ས་ ཡིན ༑ ༑ གོ་ས་གཅོད་པའི་གདམངས་ངག་དགོས། །ཡེ་ཤེས་བརྒྱུད་པའི་དབང་ཆུ་དང༌། །རླུང་སེམས་གནད་ཀྱི་གདམངས་ངག་དང༌། །བླ་མའི་དད་གུས་གསུམ་ལྡན་གྱིས། །མཚན་ལྡན་ཕྱག་རྒྱ་བསྟེན་པ་དང༌། །གོ་རྒྱ་ལོག་པའི་རླུང་སེམས་དང༌། །ཆོས་བརྒྱད་དད་གུས་ལ་སོགས་ཀྱིས། །ཉོན་མོངས་ཕྱག་རྒྱ་བསྟེན་པ་གཉིས། །གསང་སྔགས་གནད་ཀྱི་གོལ་ས་ཡིན། ། ལམ་ནོར་བ་སྲིད་དོ་ཆོས་མཛད་ཀུན། །རང་དང་བླ་མས་མ་བསླུས་ན། ། གཞན་གྱིས་བསླུས་པ་རྫུན་པོ་ཡིན། །གོལ་ས་གཅོད་པའི་མན་ངག་འདི། ། མདོ་རྒྱུད་གསལ་བའི་མེ་ལོང་ཡིན། །གོལ་ས་གཅོད་པའི་རབ་ཏུ་བྱེད་པ་སྟེ་བཞི་པའོ།། །།གདུལ་བྱ་གང་ལ་གང་གིས་འདུལ།།ཕྲིན་ལས་དེ་དང་དེ་ལྡན་པའི།། སློབ་དཔོན་ཀུན་མཁྱེན་ཆ་འཛིན་པ། །རང་གི་སྲོག་པས་གཅེས་སོ་ཨང༌། ། ཅུང་ཟད་མཆོད་པ་ཙམ་གྱིས་ཀྱང༌། །དགོས་འདོད་མ་ལུས་ཉེར་འབྱུང་བའི།། སློབ་དཔོན་ཡིད་བཞིན་ནོར་བུ་འདྲ། །རང་གི་སྲོག་པས་གཅེས་སོ་ཨང༌། ། འཆད་ན་བློ་ཡི་མིག་འབྱེད་ལ། །རྩོད་ན་རྒོལ་བའི་ཀླད་འགེམས་ཤིང༌། ། རྩོམ་ན་བསྟན་པའི་སྲོལ་བཏོད་པའི། །སློབ་དཔོན་རང་གི་སྲོག་པས་གཅེས ༑ ༑ ཐོས་བསམ་སྒྲུབ་པའི་རྒྱལ་མཚན་ལ། །བསླབ་གསུམ་ནོར་བུ་དང་ལྡན་པས། །ཉེས་སྤྱོད་རིམས་ནད་ཀུན་སེལ་བའི། །རྒྱལ་མཚན་འདྲ་བ་སྲོག་པས་གཅེས། །རྩལ་རྫོགས་སྒྲ་ཚད་མཆེ་སྡེར་གྱིས། །ལོག་ལྟ་གླང་པོའི་དཔུང་འཇོམས་པའི། །སེང་གེ་འདྲ་བ་སྲོག་པས་གཅེས། །སངས་རྒྱས་བསྟན་པའི་ཆུ་བོ་ལ། །ངང་པ་བཞིན་དུ་དོན་གཉེར་བའི། །སློབ་མ་རིན་ཆེན་གསེར་བས་དཀོན། །འདོད་ཡོན་ལན་ཚྭའི་མཚོ་སྤངས་ནས། །བསླབ་གསུམ་མེ་ཏོག་དྲི་བཅུད་ལ།

།བུང་བ་བཞིན་དུ་དོན་གཉེར་བའི། །སློབ་མ་རིན་ཆེན་གསེར་བས་དཀོན། །བླ་མའི་བྱ་བ་གང་ལ་ཡང༌། །སྡུག་བསྔལ་མགོ་ལ་མེ་འབར་བཟོད། །མི་ལྡོག་ཁྱབ་འཇུག་དང་འདྲ་བའི། །སློབ་མ་རིན་ཆེན་གསེར་བས་དཀོན། །ཅུང་ཟད་ཐོས་པར་གྱུར་པ་ལ། །སྟོན་པའི་འདུ་ཤེས་དང་ལྡན་ཞིང༌། །དད་གུས་ཆུ་བོའི་རྒྱུན་འདྲ་བའི། །སློབ་མ་རིན་ཆེན་གསེར་བས་དཀོན། །ཆོས་བརྒྱད་སྨིག་རྒྱུ་ལ་དོར་ནས། །དམ་ཆོས་འོ་མའི་རྒྱུན་དག་ལ། བེའུ་བཞིན་དུ་དོན་གཉེར་བའི། །སློབ་མ་རིན་ཆེན་གསེར་བས་དཀོན། །ཉེ་འབྲེལ་ཁོ་ཐག་བཅད་ནས་སུ། །གཅིག་པུར་ཉམས་སུ་ལེན་པ་ལ། །རི་དྭགས་དམན་མ་དང་འདྲ་བའི། །སློབ་མ་རིན་ཆེན་གསེར་བས་དཀོན། །ཕ་ཡུལ་བཙོན་ར་སྤངས་ནས་སུ། །ཕྱོགས་མེད་བླ་མ་འཚོལ་བ་ལ། །མཛོ་མོ་བུ་སྟོར་འདྲ་བ་ཡི། །སློབ་མ་རིན་ཆེན་གསེར་བས་དཀོན། །མཁས་བཙུན་ཆར་བཞིན་བརྟེན་པ་ལ། །རྒྱ་མཚོ་བཞིན་དུ་མི་ངོམས་པའི། ། ༼ འདིའི་ནང་ཚིགས་རྐང་གཅིག་ཆད་པ་འདྲ ༽ སློབ་མ་རིན་ཆེན་གསེར་བས་དཀོན།། །།ཅུང་ཟད་ཟས་ཀྱིས་ཁ་བརྟེན་ནས། །ནོར་གྱི་སྲོག་རྩ་གཅོད་པ་ཡི། ། སློབ་དཔོན་ངན་པ་ཉ་པ་འདྲ། །དེ་ནི་མྱུར་དུ་སྤངས་ན་ལེགས། །བདག་འཛིན་སྒོང་རྒྱ་མ་ཞིག་པར། །ཐར་པའི་སྲོག་རྩ་གཅོད་པ་ཡི། །སློབ་དཔོན་ངན་པ་དུག་སྦྲུལ་འདྲ། །དེ་མ་ཐག་ཏུ་སྤངས་ན་ལེགས། །སྒྲ་དང་ཚད་མ་མི་ཤེས་པར། །དགག་དང་སྒྲུབ་པར་བྱེད་པ་ཡི། །སློབ་དཔོན་ལོང་བའི་མཛུབ་རིས་འདྲ། །དེ་ནི་མྱུར་དུ་སྤངས་ན་ལེགས། །སྡོམ་པ་གསུམ་གྱི་བཅུད་མེད་པར། །གཞན་ལ་ཚིག་གི་སྡོམ་པ་འབོགས། །སློབ་དཔོན་གཅེར་བུ་དོར་ཚོང་འདྲ། །དེ་ནི་མྱུར་དུ་སྤངས་ན་ལེགས། །ཡོན་ཏན་མེད་པར་ང་རྒྱལ་ཆེ། །རྟག་ཏུ་གཞན་ལ་སྨོད་པར་བྱེད། །སློབ་དཔོན་ངན་པ་ཁྱི་མགོ་འདྲ

༑ ༑ དེ་ནི་མྱུར་དུ་སྤངས་ན་ལེགས། །གང་ཞིག་བསྟེན་པར་གྱུར་པ་ན། ། ཉོན་མོངས་སྲེད་པ་འཕེལ་འགྱུར་བའི། །སློབ་དཔོན་ལན་ཚྭའི་ཆུ་དང་འདྲ།། དེ་ནི་མྱུར་དུ་སྤངས་ན་ལེགས།། །།གང་ཞིག་གནས་པར་གྱུར་པ་ན། །དེ་ཉིད་འཕུང་བར་བྱེད་པ་ཡི། ། སློབ་མ་ངན་པ་འབུ་དང་འདྲ། །དེ་མ་ཐག་ཏུ་དོར་བ་ལེགས། །ཞེན་པར་གྱུར་ན་རང་ཉིད་དང༌། །གཞན་ཡང་འཕུང་བར་བྱེད་པ་ཡི། །སློབ་མ་ངན་པ་དུག་མེ་འདྲ། །དེ་མ་ཐག་ཏུ་དོར་བ་ལེགས། །གྲོགས་དང་ནོར་མེད་ཚེ་མ་ཕྱིད ༑ ༑ དམ་པའི་ལྷ་ཆོས་བྱེད་དོ་ལོ། །དམན་པའི་སྤྱོད་པ་མ་དོར་བའི། ། སློབ་མ་ངན་པ་ཁྱི་རྐུན་འདྲ། །དེ་མ་ཐག་ཏུ་དོར་བ་ལེགས། །ཟས་མཐོང་ཙ་ན་ངོ་ཚ་ཤོར། །ནོར་མཐོང་ཙ་ན་ཁྲེལ་ལས་བུད། །སློབ་མ་ངན་པ་བྱ་ཕག་འདྲ ༑ ༑ དེ་མ་ཐག་ཏུ་དོར་བ་ལེགས། །ཉམས་ཆུང་ཙ་ན་ཆོས་བྱེད་ལོ། །ཅུང་ཟད་འབྱོར་ན་ཀུན་ལ་གནོད། །སློབ་མ་ངན་པ་དུག་ཚེར་འདྲ། །དེ་མ་ཐག་ཏུ་དོར་བ་ལེགས། །བཟར་མེད་ཆོས་པའི་ཁྱུར་ཞུགས་ནས། །དད་རྫས་གསོག་འཇོག་བྱེད་པ་དེ། །ཅུང་ཟད་འབྱོར་ན་ཁྱིམ་སོ་འཛིན། །དེ་མ་ཐག་ཏུ་དོར་བ་ལེགས། །ཡར་གྱི་མཁན་པོ་སློབ་དཔོན་ནས། །མར་གྱི་གནས་པོ་ཕོ་མོའི་ནོར། །ཕྲལ་ནས་ལམ་གྱི་ཆང་མ་གསོ། །སློབ་མ་ངན་པ་ཁེ་བོགས་མཁན ༑ ༑ དེ་མ་ཐག་ཏུ་དོར་བ་ལེགས། །དཔོན་སློབ་ཀྱི་འབྲེལ་བརྟག་པའི་རབ་ཏུ་བྱེད་པ་སྟེ་ལྔ་པའོ།། །།བླ་མ་སློབ་དཔོན་ལ་སྨད་ནས། །རང་གི་ཆེ་བ་སྒྲུབ་པ་དེ། །མགོ་བོ་བཅད་ནས་མཇུག་མའི་རྒྱན། །སྨྱོན་པ་མིན་པ་སུ་ཞིག་བྱེད། །གསར་བུ་དགའ་བའི་ངོར་བྱས་ཏེ། །རྒྱུན་གྱི་གྲོགས་ལ་གནོད་པ་དེ། །གསུས་པ་ཕུག་ནས་ཁྱི་ཡི་ཟས། །སྨྱོན་པ་མིན་པ་སུ་ཞིག་བྱེད། །ཚེ་འདི་ཁོ་ན་ལ་བལྟས་ནས ༑ ༑ གཏན་ཀྱི་ངན་སོང་སྡུག་བསྔལ་བསྒྲུབ། །དོན་སྙིང་བཏོན་ནས་ཁ་ཡི་ཟས།།སྨྱོན་པ་མིན་པ་སུ་ཞིག་བྱེད། །མདོ་དང་རྒྱུད་སྡེ་ཤེས་བཞིན་དུ། ། མི་བསྒྲུབ་བབ་ཅོལ་སྣ་ཚོགས་བྱེད། །འཚིག་པར་ཤེས་ཀྱང་མེ་ལ་མཆོངས།། སྨྱོན་པ་མིན་པ་སུ་ཞིག་བྱེད།

།ཟབ་མོའི་སྣོད་དུ་བྱས་ནས་སུ། །གསང་ངོ་ཟེར་གྱིན་གཞན་ལ་སྨྲ། །ཚོར་གྱིས་དོགས་ནས་འོ་དོད་འབོད། །དུག་སྦྲུལ་བཟུང་ནས་སྐེ་ཡི་རྒྱན། །སྨྱོན་པ་མིན་པ་སུ་ཞིག་བྱེད། །ནོར་ལྡན་སྐྱེ་བོས་མཁས་པ་རུ། །གོ་ཕྱིར་རང་བཟོའི་ཆོ་ག་བྱེད། །པགས་པ་བཤུས་ནས་ཉི་མར་བསྲོ། །སྨྱོན་པ་མིན་པ་སུ་ཞིག་བྱེད། །ནོར་ལྡན་སྐྱེ་བོས་མཁས་པ་རུ།། གོ་ཕྱིར་ཐེག་པ་ཆེ་ལ་སྨོད། །སྲཽག་རྩ་བཏོན་ནས་ཕ་རོལ་འཆིང༌། །སྨྱོན་པ་མིན་པ་སུ་ཞིག་བྱེད། །སྨྱོན་པ་ཁོ་ནའི་ཆོས་བརྟག་པ་སྟེ་རབ་ཏུ་བྱེད་པ་དྲུག་པའོ ༑༑ ༑༑ ཡ་རབས་བསྟོད་ན་ཞུ་བའི་རྟགས། །མ་རབས་བསྟོད་ན་འཁོལ་བའི་རྟགས། །དགྲ་ལ་བསྟོད་ན་བསླུ་བའི་རྟགས། །གཉེན་ལ་བསྟོད་ན་རེ་བའི་རྟགས། །བུ་ལ་བསྟོད་ན་ལེན་པ་སྟེ། །བུ་མོ་བསྟོད་ན་ཤུག་པའི་རྟགས ༑ ༑ རྟ་ལ་བསྟོད་ན་འཚོང་བ་སྟེ། ཁྱི་ལ་བསྟོད་ན་འདོགས་པའི་རྟགས ༑༑ མེ་ལ་བསྟོད་ན་འཁྲུག་པ་སྟེ། །ཆུ་ལ་བསྟོད་ན་འཐུང་པའི་རྟགས།། ས་ལ་བསྟོད་ན་རྐོ་བ་སྟེ། །རླུང་ལ་བསྟོད་ན་ཆུང་བའི་རྟགས། །མཚལ་ལ་བསྟོད་ན་འཐག་པ་སྟེ། །ཤིང་ཐོག་བསྟོད་ན་འཐོག་པའི་རྟགས། །རྩ་བ་བསྟོད་ན་འདོན་པ་སྟེ། །རྩེ་མོ་བསྟོད་ན་གཅོད་པའི་རྟགས། །དེས་ན་བསྟོད་པ་སྐྱོན་འབྱུང་ཞིང༌། །སྨོད་པའང་ཡོན་ཏན་ཡོད་པ་སྟེ། །ཡོན་ཏན་ཅན་ནི་མི་བསྟོད་ཅིང༌། །སྐྱོན་ཅན་མཐའ་དག་བསྟོད་པར་བྱེད། །སྒོ་ཕུགས་འཕྲིན་ཡང་མི་འཕྲོད་པས། །རྒྱ་བོད་ལོ་ཙཱ་བྱེད་པ་ལ། །སྨོད་པ་བླུན་པོའི་ཆོས་ལུགས་ཡིན།།དེ་ལ་རྒྱུ་མཚན་ཡོད་དམ་ཅི། །ཡི་གེ་ཀ་གཅིག་མི་ཤེས་པས།། པོ་སྟི་བྱུང་བཤད་བྱེད་པ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། །ཚུལ་ཁྲིམས་འཆལ་པ་གཞན་དག་གིས། །སྡོམ་གསུམ་མེ་ཏོག་ལྡན་པ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། །རང་སེམས་རླུང་གིས་ཁྱེར་བ་ཡིས། །དབེན་གནས་ཏིང་འཛིན་བསྒོམ་པ་ལ། །སྨོད་པ་བླུན་པོའི་ཆོས་ལུགས་ཡིན།

།དེ་ལ་རྒྱུ་མཚན་ཡོད་དམ་ཅི། །རྟག་ཏུ་གཞན་ལ་རྐུ་བ་ཡིས། །ཕ་རོལ་སྦྱིན་པ་གཏོང་བ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི།། རང་གི་བུ་སྨད་མི་སོས་པས། །ཀུན་རྗེ་རྒྱལ་ཁམས་སྐྱོང་བ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། ཁྲེལ་འདས་གྲོགས་ཀྱིས་བོར་བ་ཡིས། །གཡེད་པོ་སུམ་ཆུན་ལེན་པ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། །རྟག་ཏུ་གླ་ཁུར་འཁུར་བ་ཡིས། །བཟང་པོ་ཞོན་ཁྲིད་བྱེད་པ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། །མགྲོན་ཁང་ར་ཕུག་གཡར་བ་ཡིས ༑ ༑ མཁར་ལ་བ་གམ་འདོགས་པ་ལ། །སྨོད་པ་བླུན་པོའི་ཆོས་ལུགས་ཡིན ༑ ༑ དེ་ལ་རྒྱུ་མཚན་ཡོད་དམ་ཅི། །ཉེག་མོ་ཁྱོ་མ་རྙེད་པ་ཡིས། ། མཛངས་མ་ཆས་སུ་འཇུག་པ་ལ། །སྨོད་པ་བླུན་པོའི་ཆོས་ལུགས་ཡིན། ། དེ་ལ་རྒྱུ་མཚན་ཡོད་དམ་ཅི། །མགུལ་པ་ཤིག་གིས་བརྒྱན་པ་ཡིས། ། མཚར་མོ་གསེར་གཡུས་བརྒྱན་པ་ལ། །སྨོད་པ་བླུན་པོའི་ཆོས་ལུགས་ཡིན།། དེ་ལ་རྒྱུ་མཚན་ཡོད་དམ་ཅི། །ར་སློག་ཤིག་ཅན་གྱོན་པ་ཡིས། །བཟང་པོ་དར་གྱིས་བརྒྱན་པ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། ཁྱི་སྤུ་རླུང་གིས་ཁྱེར་བ་ཡིས། །གཡང་མོ་ཁྲི་ལུག་འབལ་བ་ལ། །སྨོད་པ་བླུན་པོའི་ཆོས་ལུགས་ཡིན། །དེ་ལ་རྒྱུ་མཚན་ཡོད་དམ་ཅི། །ཀུན་ལ་སྨོད་པའི་རྒྱུ་མཚན་ཅི། །ཉོན་ཅིག་འདི་འདྲ་སྐབས་སུ་བབ ༑ ༑ ཚེ་འདིའི་དཔལ་འབྱོར་ཕུན་སུམ་ཚོགས། ། སྔར་ བྱས་དགེ་བའི་རྣམ་ སྨིན་གྱིས། །ཀུན་ལ་མ་སྨོད་དགེ་བ་སྒྲུབས། །རྒྱུ་མཐུན་འབྲས་བུ་འགྲུབ་པར་འགྱུར། །བསྟོད་སྨད་ཀྱི་ཚིག་ལ་ཆགས་སྡང་རང་གྲོལ་དུ་གཏོང་བའི་རབ་ཏུ་བྱེད་པ་སྟེ་བདུན་པའོ།། །།ཆོས་དང་ཆོས་མིན་འབྱེད་པ་ཡི།།བློ་གསལ་ཉི་མའི་འོད་ཟེར་གྱིས།། དེང་སང་དུས་ཀྱི་ཁ་བ་ཅན། །མ་ལུས་གསལ་བར་བྱེད་པར་ཤོག །ཆོས་ དང་ཆོས་མིན་རྣམ་པར་འབྱེད་པའི་བསྟན་བཅོས་ལེགས་བཤད་ཉི་མའི་སྙིང་པོ་ཞེས་བྱ་བ།

མཁྱེན་བརྩེ་ནུས་པ་ལ་འགྲན་ཟླ་དང་བྲལ་བ། དཔལ་ལྡན་ས་སྐྱ་པཎྜི་ཏས་སྦྱར་བ་འདི་རེ་ཞིག་རྫོགས་སོ།། །།མངྒ་ལཾ། འདི་མ་དཔེ་ཚང་མིན་གཉིས་རྙེད་པ་བསྡུར་ཀྱང་དག་ཚང་ཞིག་མ་བྱུང་ཞིང༌། མ་དག་པ་མངོན་གསལ་ཅན་རྣམས་བཅོས༑ དོན་གོ་རྒྱུ་མེད་པ་ལ་སྒོར་རྟ༷གས་རེ་བྱས་ཡོད་པས། སླད་ནས་མ་དཔེ་འབྱོར་ན་བསྡུར་མཛོད་ཅིག། །། ༄༅། །སྡོམ་པ་གསུམ་གྱི་རབ་ཏུ་དབྱེ་བའི་བསྟན་བཅོས་བཞུགས་སོ། ། སྡོམ་གསུམ་རང་མཆན་འཁྲུལ་མེད་བཞུགས་སོ། ། ༄༅། །སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །བདེ་གཤེགས་བསྟན་པའི་གསུང་རབ་སེང་གེའི་སྒྲ། །ལྟ་ངན་རི་དྭགས་མཐའ་དག་སྐྲག་པར་མཛད། ། སངས་རྒྱས་དགོངས་པ་ཇི་བཞིན་ལེགས་སྒྲུབ་པ། །མཚུངས་མེད་བླ་མ་དེ་ལ་བདག་ཅག་དད། །སྐྱོན་མེད་ཡོན་ཏན་ཀུན་གྱི་མཛོད་མངའ་བ། །འགྲོ་བའི་བླ་མའི་ཞབས་ལ་ཕྱག་འཚལ་ནས། །དད་ལྡན་སངས་རྒྱས་གསུང་བཞིན་བསྒྲུབ་འདོད་པ། །དེ་ལ་སྡོམ་གསུམ་དབྱེ་བ་བདག་གིས་བཤད། ། མཁས་རྣམས་དགའ་བའི་སྡེབ་སྦྱོར་ནི། །བླུན་པོ་རྣམས་ཀྱིས་གོ་དཀའ་བས ༑ ༑ ཚིག་གི་སྦྱོར་བ་སྤངས་ནས་ཀྱང༌། །ཀུན་གྱིས་གོ་བར་བྱ་ཕྱིར་ བཤད ༑༑ བདག་ནི་སངས་རྒྱས་བསྟན་པ་ལ། །མི་ཕྱེད་པ་ཡི་དད་པ་ཡོད། ། འོན་ཀྱང་སངས་རྒྱས་བསྟན་པ་ལ། །འཁྲུལ་བར་སྤྱོད་ལ་བདག་མ་དད། ། སོ་སོར་ཐར་པའི་སྡོམ་པ་དང༌། །བྱང་ཆུབ་སེམས་དཔའི་སེམས་བསྐྱེད་དང་ ༑ ༑ གསང་སྔགས་ཀྱི་ནི་དབང་བསྐུར་དང༌། །དེ་དག་གི་ནི་ཆོ་ག་དང༌།། སོ་སོའི་བསླབ་པར་བྱ་བ་དང༌། །སེམས་བསྐྱེད་པ་ཡི་གནད་རྣམས་དང༌། ། སྟོང་ཉིད་སྙིང་རྗེའི་སྙིང་པོ་དང༌། །རིམ་པ་གཉིས་ཀྱི་གསང་ཚིག་ གསང་སྔགས་དང་འབྲེལ་བ་འདི་དག་མདོ་ཙམ་ཞིག་བསྟན་ལ་རྒྱས་པར་གཞན་ཏུ་བསྟན་ཡོད། དང༌། །ཡེ་ཤེས་ཕྱག་རྒྱ་ཆེན་པོ་དང༌། །ཕྱི་དང་ནང་གི་རྟེན་འབྲེལ་དང༌། །ས་དང་ལམ་གྱི་རྣམ་གཞག་གི །རྣམ་པར་དབྱེ་བ་བཤད་ཀྱིས་ཉོན། །སོ་སོར་ཐར་པའི་སྡོམ་པ་ལ།

།ཉན་ཐོས་ཐེག་ཆེན་ལུགས་གཉིས་ཡོད། །ཉན་ཐོས་རྣམས་ཀྱི་སྐྱབས་འགྲོ་ནས། །དགེ་སློང་གི་ནི་སྡོམ་པའི་བར། །ཇི་སྲིད་འཚོ་ཡི་བར་དུ་ཡིན ༑ ༑ ཤི་བའི་ཚེ་ན་སྡོམ་པ་གཏོང༌། །སྡོམ་པ་རྣམས་ཀྱི་འབྲས་བུ་ནི། །ཚེ་འཕོས་ནས་ནི་འབྱུང་བར་འགྱུར། །བྱང་ཆུབ་སེམས་དཔའི་སྡོམ་པ་རྣམས།། ཤི་འཕོས་ནས་ཀྱང་རྗེས་སུ་འབྲང༌། །དེ་དག་གི་ནི་རྒྱུ་མཚན་ཡང༌། །ཉན་ཐོས་སྡོམ་པ་རྣམ་རིག་མིན། །ལུས་ངག་ལས༷་ནི་སྐྱེ་བར་འདོད། །སྡོམ་པ་གཟུགས་ཅན་ཡིན་པའི་ཕྱིར། །ཤི་བའི་ཚེ་ན་སྡོམ་པ་གཏོང༌། །འདི་ནི་ཆོས་མངོན་མཛོད་ལས་ཀྱང༌། །བསླབ་པ་ཕུལ་དང་ཤི་འཕོས་དང༌། ། ཕོ་མོའི། མཚན་ ལན། གཉིས་དག་ནི་བྱུང་བ་དང༌། ། ལོག་ལྟ་སྐྱེས་པ། རྩ་བ་ཆད་དང་ བསྙེན་གནས་ནམ་ལངས་པ་དང་སྡོམ་པ་གཏོང༌། མཚན་འདས་ལས། །སོ་སོར་ཐར་པའི་སྡོམ་པ་གཏོང༌། །ཞེས་གསུངས་ ཉན་ཐོས་ཀྱི་སོ་སོར་ཐར་པ་ འདི་ལ་ཚད་མ་ཡིན། །བྱང་ཆུབ་སེམས་དཔའི་སྡོམ་པ་ནི། །སེམས་ལས༷་སྐྱེ་ཕྱིར་གཟུགས་ཅན་མིན། ། དེས་ན་ཇི་སྲིད་སེམས་མ་ཉམས། །དེ་ཡི་བར་དུ་སྡོམ་པ་ཡོད། །མདོ་རྒྱུད་བསྟན་བཅོས་ཐམས་ཅད་ཀྱི། །དགོངས་པ་ཡང་ནི་འདི་ཉིད་ཡིན། ཁ་ཅིག་ཇི་སྲིད་འཚོ་བའི་སྒྲ།།ལུས་དང་སེམས་ལ་དགོངས་ཞེས་ཟེར།།དེ་འདྲ་སངས་རྒྱས་དགོངས་པ་མིན།།མཁས་པའི་གཞུང་ལས་དེ་མ་བཤད། །དེ་ལྟ་ཡིན་ན་ཉན་ཐོས་དང༌། །ཐེག་ཆེན་སྡོམ་པ་ཁྱད་མེད་འགྱུར། །ཐུན་མོང་ཐུན་མོང་མ་ཡིན་པའི། །སྐྱབས་འགྲོ་གཉིས་སུ་དབྱེར་མི་རུང༌། སྟེ་ཉན་ཐོས་དང་བྱང་ཆུབ་སེམས་དཔའི་སྡོམ་པ་གཉིས་ཀ་ཇི་སྲིད་སངས་མ་རྒྱས་པའི་བར་དུ་ལེན་པའི་ཕྱིར་རོ།། སྡོམ་པ་འབོགས་པའི་ཆོ་ག་དང༌། །དེ་ཡི་བསླབ་བྱའང་གཅིག་ཏུ་འགྱུར། །ཤི་ཡང་དགེ་སློང་མི་འདོར་ན། །བསླབ་པ་ཕུལ་བ་ལ་སོགས་པ། །སྡོམ་པ་གཏོང་རྒྱུ་ མཚན་གཉིས་སུ་གྱུར་པ་དང་ལོག་ལྟ་སྐྱེས་པ་ལ་སོགས་པ། གཞན་གྱིས་ཀྱང༌། །སྡོམ་པ་གཏོང་བ་མི་སྲིད་འགྱུར། །དེ་ལ་ཁ་ཅིག་འདི་སྐད་དུ། །སེམས་བསྐྱེད་ཀྱིས་ནི་མ་ཟིན་པའི།

།སྡོམ་པ་གལ་ཏེ་གཏོང་ན་ཡང༌། །བྱང་ཆུབ་སེམས་ཀྱིས་ཟིན་པ་ཡི ༑ ༑ སྡོམ་པ་གཏོང་བ་མི་སྲིད་ལོ། །འོ་ན་སེམས་བསྐྱེད་ཀྱིས་ཟིན་པའི།། དགེ་སློང་ལ་སོགས་སྡོམ་པ་རྣམས། །བསླབ་པ་ཕུལ་དང་ཤི་འཕོས་དང༌།། རྩ་བ་ཆད་པ་ལ་སོགས་པ། །གཏོང་རྒྱུ་ཀུན་གྱིས་མི་གཏོང་འགྱུར། །དེ་ལྟ་ཡིན་ན་དགེ་སློང་གི །སྡོམ་པ་ཕུལ་ཡང་བསྲུང་དགོས་འགྱུར། །མ་བསྲུངས་དགེ་སློང་ཉམས་པར་འགྱུར། །ཤི་འཕོས་ནས་ཀྱང་དགེ་སློང་འགྱུར། །གལ་ཏེ་དེ་ནི་ལྷར་སྐྱེས་ན། །ལྷ་ཡི་དགཻ་སློང་སྲིད་པར་འགྱུར། །མིར་སྐྱེས་ན་ཡང་བྱིས་པ་ལ། །བླང་མི་དགོས་པར་དགེ་སློང་འགྱུར། །དེ་ལ་ལྟུང་བ་བྱུང་གྱུར་ན། །དགེ་སློང་སྡོམ་པ་ཉམས་པར་འགྱུར། །ཉམས་ནས་འཆབ་སེམས་སྐྱེས་པ་ལ། །སླར་ཡང་བླང་དུ་མེད་པར་ འདུལ་བ་ལུང་ལས། གསུངས། ། ལྷ་དང་བྱིས་པའི་དགེ་སློང་ནི། །འདུལ་བའི་སྡེ་སྣོད་རྣམས་ལས་བཀག ། སེམས་བསྐྱེད་ལྡན་པའི་བསྙེན་གནས་ཀྱང༌། །ནངས་པར་ཕན་ཆད་ཡོད་པའི་ཕྱིར། །རྟག་ཏུ་བསྙེན་གནས་བསྲུང་དགོས་འགྱུར། ། དེ་ལྟ་ མིན་ན་བསྙེན་གནས་ སྡོམ་པ་ནི་ཡོད་སྲུང་ནི་མི་བསྲུངས་པས༑ ཉམས་པར་འགྱུར། །ནངས་པར་ ནམ་ལངས་ནས། བསྙེན་གནས་ ཀྱི་སྡོམ་པ། གཏོང་ན་ནི། །སྡོམ་པ་ དགེ་སློང་དགེ་ཚུལ་ཡང་ཤི་ན་སྡོམ་པ་གཏོང་བར་རིགས་པ་མཚུངས་ལ་ རྒྱུན་དུ་འབྱུང་བ་འགལ། །དེས་ན་སོ་སོར་ཐར་པ་ཡི། །སྡོམ་པ་ཤི་ཡང་ཡོད་དོ་ཞེས། །སྨྲ་བའི་སྐྱེས་བུ་དེ་ལ་ནི ༑༑ ཉན་ཐོས་དང་ཐེག་ཆེན་གཉིས་ཀྱི་ སྡེ་སྣོད་ ཀྱི་ རྣམ་ པར། དབྱེ་ བ། མེད་པར་ཟད།།བྱེ་བྲག་སྨྲ་བའི་བསྙེན་གནས་ཀྱང༌། །དགེ་སློང་ལས་ལེན་གང་ཟག་ནི། ། གླི ང་གསུམ་ གྱི་ སྐྱེས་པ་བུད་མེད་ལས། ། འགྲོ་བ་ རིགས་དྲུག གཞན་ལ་སྡོམ་པ་བཀག ༑ མདོ་སྡེ་པ་རྣམས་དུད་འགྲོ་ རི་བོང་ལ། སོགས་ པ། ། འགྲོ་བ་ རིགས་དྲུག གཞན་ལའང་སྐྱེ་བར་བཤད། །བླང་བའི་ཡུལ་ཡང་དགེ་བསྙེན་སོགས།། གང་ཡང་རུང་ལས་བླང་བར་ གནས་འཇོག་གིས་ཞུས་པའི་མདོ་ལས། གསུངས། །ཉན་ཐོས་རྣམས་ཀྱི་ཆོ་ག་ཡང༌།

།སྐྱབས་སུ་འགྲོ་བའི་ཚུལ་གྱིས་འབོགས། ། དོན་ཡོད་ཞགས་པའི་རྟོག་པ་ལས། །བསྙེན་གནས་རང་གིས་བླང་བ་ཡི། ། ཆོ་ག་སེམས་བསྐྱེད་འདྲ་བར་གསུངས། །དེས་ན་ཆོ་ག་ཁྱད་པར་ཡོད། །ལ་ལ་བསྙེན་གནས་བསྲུངས་པ་ཡི། །ནངས་པར་བསྙེན་གནས་འབུལ་དགོས་ཟེར ༑ ༑ བསྙེན་གནས་མཚན་མོ་འདས་པ་ན། །གཏོང་ཕྱིར་འདི་ལ་འབུལ་མི་དགོས། །མདོ་སྡེ་པ་ཡི་ལུགས་བཞིན་དུ། མདོ་སྡེ་པ་ཡན་ཆད་ལན་གཅིག་སློབ་དཔོན་ལས་བླངས་ནས་ཕྱིས་ནམ་འདོད་དུས་ན་བསྲུང་བས་ཆོག་ཅེས་ཟེར་ཏེ། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་པ་ལྟར་རོ། ། ཇི་ལྟར་འདོད་ཚེ་ལེན་ན་ཡང༌། །ནངས་པར་ཕན་ཆད་བསྲུང་བ་ཡི། །བསམ་པ་མེད་ཕྱིར་སྡོམ་པ་གཏོང༌། །དེ་ཡི་ཕྱིར་ན་འབུལ་མི་དགོས། །ལ་ལ་བསྙེན་གནས་འཆོལ་བ་ཐོས། །འདི་འདྲ་གང་ནའང་བཤད་པ་མེད། ཁ་ཅིག་བསྙེན་གནས་བསྲུངས་པའི་ཚེ། །ཉ་དང་གནམ་སྟོང་ཚེས་བརྒྱད་ལ། ། ལྷ་བསྒོམ་ཐ་དད་མ་བྱས་ན། །བསྙེན་གནས་བསྲུང་དུ་མི་འདོད་ཟེར། ། འདི་ཡང་རེ་ཞིག་བརྟག་པར་བྱ། །བསྙེན་གནས་སོ་སོར་ཐརཔའི་ལུགས། ། གཙོ་ཆེར་ཉན་ཐོས་གཞུང་ལུགས་ཡིན། །ཡི་དམ་ལྷ་ཡི་བསྒོམ་བཟླས་ནི། ། གསང་སྔགས་པ་ཡི་གདམས་ངག་ཡིན། །ཉན་ཐོས་གཞུང་ལས་བཤད་པ་མེད ༑ ༑ དེས་ན་ལྷ་བསྒོམ་མ་བྱས་ཀྱང༌། །བསྙེན་གནས་ཉམས་པར་འགྱུར་བ་མེད། །འོན་ཀྱང་གསང་སྔགས་ལུགས་བྱེད་ན། །ཡི་དམ་བསྒོམ་པ་བསོད་ནམས་ཆེ། །ཐེག་པ་ཆེན་པོ་ལས་བྱུང་བའི། །སོ་སོར་ཐར་པ་བཤད་ཀྱིས་ཉོན།།བྱང་ཆུབ་སེམས་དཔའ་ཉིད་ལ་ཡང༌། །སོ་སོར་ཐར་པ་འབོགས་ པ་ཡིན། །ཆོ་ག་འགའ་ཞིག་ཡོད་མོད་ཀྱི།།དེ་ཡི་ཆོ་ག་ཕལ་ཆེར་ནུབ། །གསོ་སྦྱོང་རང་གིས་བླང་བ་སོགས། །ཆོ་གའི་ལག་ལེན་འགའ ་ ཞིག་ཡོད། །རྒྱལ་ སྲས་བྱམས་པ་འཇམ་དབྱངས་སོགས། །བདག་ཉིད་ཆེན་པོ་འགའ་ཞིག་གིས ༑ ༑ མཁན་པོ་མཛད་ནས་འགྲོ་མང་ལ། །བསྙེན་པར་རྫོགས་པར་མཛད་དོ་ཞེས། །ཚིག་འབྲུ་ཙམ་ཞིག་ དཀོན་མཆོག་བརྩེགས་པའི་མདོ་ལས། གསུངས་མོད་ཀྱི།

།འོན་ཀྱང་དེ་ཡི་ཆོ་ག་ནི། སྦྱོར་དངོས་རྗེས་གསུམ་གྱིས་འབོགས་པ། ། མདོ་ལས་གསུངས་པ་ངས་མ་མཐོང༌། །འདི་འདྲ་སྔོན་གྱི་ཆོ་ག་སྟེ། །འཕགས་པ་རྣམས་ཀྱི་སྤྱོད་ཡུལ་ཡིན། བྱམས་པ་ལ་སོགས་པ་དབུ་སྐྲ་རིང་པོ་རྒྱན་དང་བཅས་པ་རྣམས་ཀྱིས་མཛད་པ་ནི་འཕགས་པ་རྣམས་ཀྱི་སྤྱོད་ཡུལ་ཡིན་གྱི།། སོ་སོ་སྐྱེ་བོས་བྱར་མི་རུང༌། ། དེས་ན་ད་ལྟའི་ཆོ་ག་ནི། །བསམ་པ་སེམས་བསྐྱེད་ཀྱིས་ཟིན་པའི། །ཆོ་ག་ཉན་ཐོས་ལུགས་བཞིན་གྱིས། །སོ་སོར་ཐར་པ་རིགས་བརྒྱད་པོ། །བྱང་སེམས་སོ་སོར་ཐར་པར་འགྱུར། །དེ་ནས་བྱང་ཆུབ་སེམས་དཔའ་ཡི། །སོ་སོར་ཐར་པའི་བསླབ་བྱ་ཡི། ཁྱད་པར་ཅུང་ཟད་བཤད་ཀྱིས་ཉོན། །འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་ཐོས་ལུགས་བཞིན་བསྲུང༌།། འདོད་པས་དབེན་པའི་ལྟུང་བ་འགའ། །བྱང་ཆུབ་སེམས་དཔའི་ལུགས་བཞིན་བསྲུང༌། །འཇིག་རྟེན་མ་དད་གྱུར་པའི་ཆ། །གཉིས་ཀ་མཐུན་རྣམས་འབད་པས་བསྲུང༌། །འཇིག་རྟེན་འཇུག་པའི་རྒྱུར་འགྱུར་ན། །ཐེག་ཆེན་སོ་སོར་ཐར་ལས་གནང༌། །དཔེར་ན་ཉན་ཐོས་དགེ་སློང་ནི། །གསེར་དངུལ་ལེན་པ་ཐུབ་པས་བཀག །བྱང་ཆུབ་སེམས་དཔའི་དགེ་སློང་ལ། །གཞན་དོན་འགྱུར་ན་ལྟུང་བ་མེད། །ཉན་ཐོས་སེམས་ཅན་དོན་ཡིན་ཡང༌།། འདོད་ཆེན་པོ་ལ་ལྟུང་བ་འབྱུང༌། །ཐེག་ཆེན་གཞན་གྱི་དོན་ཡིན་ན།། འདོད་ཆེན་ལྟུང་བ་མེད་ཅེས་

བྱང་ཆུབ་སེམས་དཔའི་ས་ལས། གསུངས ༑ ༑ སོ་སོར་ཐར་པ་ལུགས་གཉིས་པོ། །དེ་འདྲའི་རྣམ་དབྱེ་ཤེས་པར་བྱ། །ཐེག་ཆེན་སོ་སོར་ཐར་ཡིན་ཡང༌། །དགེ་སློང་ལ་སོགས་སྡོམ་པ་ཡི། །ལྡོག་པ་ཤི་བའི་ཚེ་ན་གཏོང༌། །བྱང་ཆུབ་སེམས་ཀྱི་ལྡོག་པ་དང༌། །དེ་ཡི་འབྲས་བུ་ཤི་ཡང་འབྱུང་ ༑ ༑ དེ་ནས་ལས་དང་རྣམ་སྨིན་གྱི། །རྣམ་པར་དབྱེ་བ་བཤད་ཀྱིས་ཉོན ༑ ༑ ལས་ལ་དགེ་སྡིག་ལུང་མ་བསྟན། །ཡིན་ཞེས་རྒྱལ་བས་མདོ་ལས་གསུངས ༑ ༑ དགེ་བ་ལེགས་པར་སྤྱད་པ་སྟེ། །རྣམ་སྨིན་བདེ་བ་སྐྱེད་པ་ཡིན ༑ ༑ སྡིག་པ་ཉེས་པར་སྤྱོད་པ་སྟེ། །རྣམ་སྨིན་སྡུག་བསྔལ་སྐྱེད་པར་བྱེད ༑༑ བཏང་སྙོམས་གཉིས་ཀ་མ་ཡིན་པས། །རྣམ་པར་སྨིན་པའང་གཉིས་ཀ་མིན། །འདི་དག་བྱས་པའི་ལས་ཡིན་པས། །འདུས་བྱས་ཡིན་པར་ཤེས་པར་བྱ། །ཆོས་ཀྱི་དབྱིངས་ནི་འདུས་མ་བྱས། །ཡིན་པའི་ཕྱིར་ན་ལས་མ་ཡིན ༑ པས། ། དེས་ན་དགེ་ བ། དང་སྡིག་པ འི་ནང་དུ་འདུ་བ། མིན། །ལས་ལ་ཐུབ་པས་རྣམ་གཉིས་གསུངས། །སེམས་པ་དང་ནི་བསམ་པའོ། །སེམས་པ་ཡིད་ཀྱི་ལས་ཡིན་ཏེ། །བསམ་པ་དེ་ནི་ལུས་ངག་གིའོ། །ཆོས་ཀྱི་དབྱིངས་ནི་གཉིས་ཀ་མིན། །དེ་ཕྱིར་དགེ་སྡིག་ལས་ལས་གྲོལ། །གཞན་ཡང་ལས་ལ་རྣམ་བཞི་གསུངས། །ལས་དཀར་རྣམ་སྨིན་དཀར་བ་དང༌། །ལས་གནག་རྣམ་སྨིན་གནག་པ་དང༌། །ལས་དཀར་རྣམ་སྨིན་གནག་པ་དང༌།། ལས་གནག་རྣམ་སྨིན་དཀར་བའོ། །བསམ་པ་དག་པའི་སྦྱིན་པ་སོགས། ཕ་རོལ་ཏུ་ཕྱིན་པ་དྲུག ། གཉིས་ཀ་དཀར་བས་མཁས་པས་བྱ། །བཟའ་བའི་དོན་དུ་གསོད་པ་སོགས་ མི་དགེ་བ་བཅུ། ། གཉིས་ཀ་གནག་པས་མཁས་པས་སྤང༌།། སེམས་ཅན་ མང་པོ་བསྐྱབ་ པའི། ཕྱིར་གཅིག་གསོད་སོགས། །ལས་གནག་རྣམ་སྨིན་དཀར་ན་བྱ། ། དགྲ་ གསོད་ པའི། ཕྱིར་སྦྱིན་པ་གཏོང་ བ་དང་ལྷ་མཆོད་པ། ལ་སོགས ༑ ༑ ལས་དཀར་རྣམ་སྨིན་གནག་པ་སྤང༌། །གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་དང་རྫོགས་བྱེད་ལས། །དེ་དག་དབྱེ་ན་མུ་བཞི་ཡོད། །འཕེན་བྱེད་དགེ་བས་འཕངས་པ་ལ། །རྫོགས་བྱེད་ཀྱང་ནི་དགེ་བ་དང༌། །འཕེན་བྱེད་སྡིག་པས་འཕངས་པ་ལ།

།རྫོགས་བྱེད་ཀྱང་ནི་སྡིག་པ་དང༌། །འཕེན་བྱེད་དགེ་ལ་རྫོགས་བྱེད་སྡིག །འཕེན་བྱེད་སྡིག་ལ་རྫོགས་བྱེད་དགེ །དེ་དག་དཔེར་བརྗོད་མདོར་བསྡུས་པ། །བཤད་པར་བྱ་ཡིས་ཡིད་ལ་ཟུང༌། །མཐོ་རིས་གསུམ་པོ་འགྲུབ་པ་ནི། །དགེ་བའི་ལས་ཀྱིས་འཕེན་པ་ཡིན། །དེ་དག་བདེ་བ་འབྱུང་བ་ནི། །རྫོགས་བྱེད་དགེ་བས་འཕངས་པ་ཡིན། །ངན་སོང་གསུམ་དུ་སྐྱེ་བ་ནི། །འཕེན་བྱེད་སྡིག་པ་ཡིན་པར་གསུང༌། །དེ་ཡི་སྡུག་བསྔལ་བྱེ་བྲག་ཀུན། །རྫོགས་བྱེད་ལས་ནི་སྡིག་པ་ཡིན། །མཐོ་རིས་དགེ་བས་འཕངས་མོད་ཀྱི། །དེ་ཡི་ནད་དང་གནོད་པ་ཀུན ༑ ༑ རྫོགས་བྱེད་སྡིག་པ་ཡིན་པར་གསུངས། །ངན་འགྲོའི་འཕེན་བྱེད་སྡིག་ཡིན་ཡང༌། །དེ་ཡི་ལུས་སེམས་བདེ་བ་ཡིས། །གནས་སྐབས་དགེ་བས་འཕངས་པར་ མངོན་པ་དང་མདོ་སྡེ་དུ་མ་ལས། གསུངས། །གཞན་ཡང་གཅིག་ཏུ་དཀར་བ་དང༌།།གཅིག་ཏུ་གནག་དང་འདྲེན་མའི་ལས།།རྣམ་པ་གསུམ་དུ་ཐུབ་པས་གསུངས།།གཅིག་ཏུ་དཀར་བས་བདེ་བ་བསྐྱེད།།གཅིག་ཏུ་གནག་པས་སྡུག་བསྔལ་བསྐྱེད། །འདྲེན་མའི་ལས་ཀྱིས་བདེ་བ་དང༌། །སྡུག་བསྔལ་འདྲེན་མ་བསྐྱེད་པར་ མངོན་པ་དང་མདོ་སྡེ་ལས། གསུངས། །འདི་འདྲའི་ལས་དང་རྣམ་སྨིན་གྱི། །རྣམ་པར་དབྱེ་བ་ཤེས་གྱུར་ན། །ད་གཟོད་ལས་ཀྱི་རྒྱུ་འབྲས་ལ། །ཤིན་ཏུ་མཁས་པ་ཉིད་དུ་འགྱུར། །མུ་སྟེགས་གྲངས་ཅན་པ འི་གཞུང་ལས། དགེ་དང་སྡིག་པ་ཇི་སྙེད་དང༌།། འཁོར་བ་དང་ནི་གྲོལ་བ་ཡང༌། །གཙོ་བོའི་ནང་ན་གདོད་ནས་ཡོད། །འོན་ཀྱང་ཐབས་ཀྱིས་གསལ་བར་འབྱིན། །ཞེས་བྱ་བ་དང༌། འོ་མའི་དུས་ན་ཞོ་གང་དང༌། །ཞོ་ཡི་དུས་ན་མར་གང་ཞེས། །དྲག་པོ་ལེན་གྱིས་བཤད་པ་སྟེ། །འབིགས་བྱེད་གནས་པའང་དེ་སྐད་སྨྲ། །ཞེས་བྱ་བ་ལ་སོགས་པ་མང་དུ་བཤད་དོ། ། རྣམས་ནི། །གཤིས་ལ་དགེ་སྡིག་ཡོད་ཅེས་ཟེར། །རྒྱུ་ལ་འབྲས་བུ་གནས་པར་འདོད། །བོད་ཀྱང་ལ་ལ་དེ་རྗེས་འབྲང་ བོད་ཁ་ཅིག རྒྱུ་ཡི་དུས་ན་འབྲས་བུ་ཡོད། །ལས་འཕྲོ་ཅན་གྱིས་རྟོགས་པར་འགྱུར། །ཞེས་པའི་ལུང་འདྲེན་པ་དུ་མ་ཡོད་དེ་མདོ་རྒྱུད་སངས་རྒྱས་པའི་བསྟན་བཅོས་ཁུངས་མ་ཐམས་ཅད་ལ་གང་ནས་ཀྱང་བཤད་པ་མེད།

མུ་སྟེགས་ཀྱི་ལུགས་ལ་མོས་པའི་བོད་ཀྱིས་རང་བཟོར་སྦྱར་བ་ཡིན་ཡིད་བརྟན་མེད།ཕལ་པོ་ཆེའི་ རྡོ་རྗེ་རྒྱལ་མཚན་ གྱི། བསྔོ་བ འི་ལེའུ། ལས ༑༑ འགྲོ་ཀུན་དགེ་བ་ཇི་སྙེད་ཡོད། །བྱས་དང་བྱེད་འགྱུར་བྱེད་པ་ཞེས།། གསུངས་པའི་དགོངས་པ་འཆད་པ་ལ། ཁ་ཅིག་གྲངས་ཅན་ལུགས་བཞིན་ དུ ༑༑ ཡོད་པའི་དགེ་བ་ཞེས་བྱ་བ། །རང་བྱུང་དུ་ནི་གྲུབ་པར་འདོད། །དེ་ལ་ བདེ་གཤེགས་སྙིང་པོ་ཟེར།།གྲངས་ཅན་ལུགས་འདི་མི་འཐད་པས། །ལུང་ དང་རིགས་པས་དགག་པར་བྱ། །བདེ་གཤེགས་སྙིང་པོ་ཞེས་བྱ་བ། །ཆོས་དབྱིངས་འགྱུར་མེད་ཉིད་ལ་གསུངས། །དེ་སྐད་དུ་ཡང་རྒྱུད་བླ་ལས། སེམས་ནི་རང་བཞིན་འོད་གསལ་བ། །ནམ་མཁའ་བཞིན་དུ་འགྱུར་མེད་གསུངས ༑ རྒྱུད་བླ་མ་ཉིད་ལས། ཉེས་པ་གློ་བུར་དང་ལྡན་པ། །ཡོན་ཏན་རང་བཞིན་དང་ལྡན་ཕྱིར༑༑ཇི་ལྟར་སྔར་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་གསུངས་སོ།། མདོ་ལས་དེ་བཞིན་གཤེགས་པ་ཡི། །སྙིང་པོ་འགྱུར་མེད་ཡིན་ཞེས་བཤད ༑ ༑ བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི། སྐྱེས་པའམ། འགག་པའམ། འཆི་བའམ། འཆི་འཕོ་བ་དང༌། སྐྱེ་བ་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི། འདུས་བྱས་ཀྱི་མཚན་ཉིད་ཀྱི་ཡུལ་ལས་འདས་པ་སྟེ། རྟག་པ། བརྟན་པ། ཞི་བ། གཡུང་དྲུང་ངོ༌། །ཞེས་བྱ་བ་དང༌། ཤཱ་རིའི་བུ་དོན་དམ་པ་ཞེས་བྱ་བ་ནི། སེམས་ཅན་གྱི་ཁམས་ཀྱི་ཚིག་བླ་དྭགས་སོ། །ཤཱ་རིའི་བུ་སེམས་ཅན་གྱི་ཁམས་ཞེས་བྱ་བ་ནི། དེ་བཞིན་གཤེགས་པའི་སྙིང་པོའི་ཚིག་བླ་དྭགས་སོ། །ཤྭ་རིའི་བུ་དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི། ཆོས་ཀྱི་སྐུའི་ཚིག་བླ་དྭགས་སོ། ། ཞེས་གསུངས་སོ། ། ཀླུ་སྒྲུབ་ཀྱིས་ཀྱང་དབུ་མ་ལས ༑ ༑ དེ་བཞིན་གཤེགས་པའི་རང་བཞིན་གང༌། །དེ་ནི་འགྲོ་བའི་རང་བཞིན་ཡིན། །དེ་བཞིན་གཤེགས་པའི་རང་བཞིན་མེད། །འགྲོ་བ་འདི་ཡི་རང་བཞིན་མེད། །ཅེས་གསུངས་པ་ཡང་དེ་ཉིད་ཡིན། །ཤེས་རབ་ཕ་རོལ་ཕྱིན་པ་ལས།

།ཆོས་ཀྱི་དབྱིངས་ནི་དུས་གསུམ་དང། ཁམས་གསུམ་དང་ནི་དགེ་སྡིག་ལས། །རྣམ་པར་གྲོལ་བ་ཡིན་ཞེས་གསུངས། ། བརྒྱད་སྟོང་པ་ལས། ཆོས་རྣམས་ཀྱི་ཆོས་ཉིད་གང་ཡིན་པ་དེ་ནི། འདས་པ་ཡང་མ་ཡིན། མ་འོངས་པ་ཡང་མ་ཡིན། ད་ལྟར་བྱུང་བ་ཡང་མ་ཡིན། གང་འདས་པ་དང༌། མ་འོངས་པ་དང༌། ད་ལྟར་བྱུང་བ་མ་ཡིན་པ་གང་ཡིན་པ་དེ་ནི་དུས་གསུམ་ལས་རྣམ་པར་གྲོལ་བའོ།།གང་དུས་གསུམ་ལས་རྣམ་པར་གྲོལ་བ་དེ་ནི་ཡོངས་སུ་བསྔོ་བར་བྱ་བར་མི་ནུས་ཤིང༌། དེ་ནི་དམིགས་པ་དང༌། མཐོང་བ་དང༌། རྟོགས་པ་དང༌། རྣམ་པར་ཤེས་པ་མ་ཡིན་ནོ།།ཞེས་གསུངས་སོ། །འབུམ་དང༌། ཉི་ཁྲི་ལས་ཀྱང་རྒྱས་པར་གསུངས་སོ༑ ༑ དེས་ན་ཆོས་ཀྱི་དབྱིངས་ལ་ནི། །བསྔོ་བ་མེད་ཅེས་ འབུམ་ལས་ཆོས་ཀྱི་དབྱིངས་ལ་ཡོངས་སུ་བསྔོ་བ་མེད་དོ་ཞེས། རྒྱལ་བས་བཤད ༑ ༑ ཡང་དག་སྦྱོར་བའི་རྒྱུད་ལས་ཀྱང༌། །དེ་ཡི་སྡིག་དང་བསོད་ནམས་ཀྱི། །ཆ་གཉིས་རྣམ་པར་རྟོག་པ་སྟེ། །མཁས་པས་འདི་གཉིས་རྣམ་པར་སྤང༌། །ཞེས་གསུངས་དེ་བཞིན་གསང་འདུས་ལ། །སོགས་པའི་རྒྱུད་སྡེ་ཀུན་ལས་གསུངས།། འཕགས་པ་ཀླུ་སྒྲུབ་ཉིད་ཀྱིས་ཀྱང༌། །གཏམ་བྱ་རིན་ཆེན་ཕྲེང་བ་ལས། གནས་མེད་ཆོས་ཀྱིས་སྐྲག་གྱུར་པ། །སྐྱེ་བོ་གནས་ལ་མངོན་དགའ་ཞིང༌། །ཡོད་དང་མེད་ལས་མ་འདས་པ། །མི་མཁས་རྣམས་ནི་འཕུང་བར་འགྱུར། །འཇིགས་མིན་གནས་འཇིགས་དེ་དག་ནི།། འཕུང་ལ་གཞན་ཡང་འཕུང་བར་འགྱུར། །རྒྱལ་པོ་འཕུང་བ་དེ་དག་གིས། །ཅི་ནས་མི་འཕུང་དེ་ལྟར་གྱིས༑ ༑རྒྱལ་པོ་ཁྱོད་ནི་མི་འཕུང་བར། །བགྱི་སླད་འཇིག་རྟེན་འདས་པའི་ལུགས། །གཉིས་ལ་མི་གནས་ཡང་དག་པ། །རྣམ་དག་ལུང་གི་དབང་གིས་བཤད། ། སྡིག་དང་བསོད་ནམས་བྱ་བ་འདས ༑ ༑ ཟབ་མོ་བཀྲོལ་བའི་དོན་དང་ལྡན། །མུ་སྟེགས་གཞན་དང་རང་ཉིད་ཀྱིའང༌། །གནས་མིན་སྐྲག་པས་མ་མྱངས་པ། །ཞེས་གསུངས་གཞན་ཡང་དེ་ཉིད་ལས། །ཤེས་པས་ཡོད་དང་མེད་ཞིའི་ཕྱིར། །སྡིག་དང་བསོད་ནམས་ལས་འདས་པ། །དེ་ཡིས་བདེ་འགྲོ་ངན་འགྲོ་ལས། །དེ་ནི་ཐར་པ་དམ་པར་བཞེད།

།ཅེས་གསུངས་འདི་ཡང་ཆོས་ཀྱི་དབྱིངས། །དགེ་སྡིག་མེད་པའི་ལུང་ཡིན་ནོ། ཁ་ཅིག་བདེ་གཤེགས་སྙིང་པོའི་སྒྲ། །སྟོང་ཉིད་སྙིང་རྗེའི་སྙིང་པོར་འདོད། །འདི་ནི་བདེ་གཤེགས་སྙིང་པོའི་ཁམས། །སྦྱོང་བྱེད་ཡིན་གྱི་ཁམས་དངོས་མིན། །དེ་སྐད་དུ་ཡང་རྣམ་འགྲེལ་ལས། །སྒྲུབ་བྱེད་ཐུགས་རྗེ་གོམས་པ་ལས། །ཞེས་གསུངས་བསླབ་བཏུས་ཉིད་ལས་ཀྱང༌།། སྟོང་ཉིད་སྙིང་རྗེའི་སྙིང་པོ་ཅན། །བསྐྱེད་པས་བསོད་ནམས་དག་པར་འགྱུར ༑ ༑ ཞེས་གསུངས་དེ་བཞིན་མདོ་སྡེ་དང༌། །རྒྱུད་ཀུན་ལས་ཀྱང་དེ་སྐད་གསུངས། །མངོན་པའི་གཞུང་ལས་ཉན་ཐོས་རྣམས། །ངོ་བོ་ཉིད་ཀྱི་དགེ་བ་ཞེས། །བཤད་པ་དད་པ་ལ་སོགས་པ། །བཅུ་གཅིག་ཁོ་ན་ཡིན་ཞེས་ གསུང་ ༑ ༑ དོན་དམ་དགེ་བ་ཞེས་བཤད་པ། །དེ་བཞིན་ཉིད་ལ་གསུངས་པ་ཡིན ༑ ༑ དོན་དམ་སྡིག་པ་འཁོར་བ་ཀུན། །ནམ་མཁའ་ དང༌། སོ་སོར་བརྟགས་མིན་ གྱི་འགོག་པ། གཉིས། །དོན་དམ་ལུང་མ་བསྟན་ཞེས་བཤད། །དེ་བཞིན་ཉིད་ལ་དགེ་བ་ཞེས། །བཤད་པའི་དགོངས་པ་འདི་ལྟར་ཡིན། ། དཔེར་ན་ནད་དང་བྲལ་བ་ནི། །ལུས་བདེ་མྱ་ངན་མེད་པ་ལ། །སེམས་བདེ་ཞེས་ནི་འཇིག་རྟེན་ཟེར། །འདི་དག་སྡུག་བསྔལ་མེད་པ་ལས། །གཞན་པའི་བདེ་བ་མེད་མོད་ཀྱི། །འོན་ཀྱང་སྡུག་བསྔལ་མེད་ཙམ་ལ། །བདེ་བ་ཡིན་ཞེས་ཀུན་ལ་གྲགས། །དེ་བཞིན་ཆོས་ཀྱི་དབྱིངས་ལ་ཡང༌། །སྡིག་པ་མེད་པ་ཙམ་ཞིག་ལས། །ལྷག་པའི་དགེ་བ་མེད་མོད་ཀྱི། །དགེ་བ་ཡིན་ཞེས་བཏགས་པར་ཟད། །གཞན་ཡང་མངོན་པའི་གཞུང་རྣམས་ལས། ། ཟས་ཀྱིས་འགྲངས་པ་ དང་འཁྲིག་པའི་རྗེས། ལ་སོགས་ པ། ལ། །འདོད་ཆགས་ དང༌༑ བྲལ་བར་གསུངས་མོད་ཀྱི། །འོན་ཀྱང་གཏན་ནས་བྲལ་བ་ཡི། ། འདོད་ཆགས་ དང༌། བྲལ་བ་ མཚན་ཉིད་པ། མ་ཡིན་ནོ། །དེ་བཞིན་ཆོས་ཀྱི་དབྱིངས་ལ་ཡང༌། །དགེ་བ་ཡིན་ཞེས་གསུངས་གྱུར་ཀྱང༌། །འབྲས་བུ་བདེ་བ་བསྐྱེད་པ་ཡི། ། དགེ་བ་བཅུ་ལ་སོགས་པ་ དགེ་བ་དངོས་ནི་མ་ཡིན་ནོ། །ཅི་ནས་ཆོས་དབྱིངས་དགེ་བ་ཉིད། །ཡིན་ན་ཧ་ཅང་ཐལ་འགྱུར་ཏེ། །ཆོས་ཀྱི་དབྱིངས་ལས་མ་གཏོགས་པའི།

།ཆོས་གཞན་མེད་ཕྱིར་ མདོ་སྡེ་རྒྱན་ལས། ཆོས་ཀྱི་དབྱིངས་ལས་མ་གཏོགས་པའི། །གང་ཕྱིར་ཆོས་མེད་དེ་ཡི་ཕྱིར། །ཞེས་གསུངས་སོ། ། སྡིག་པ་དང་ ༑ ༑ ལུང་མ་བསྟན་ཡང་དགེ་བར་འགྱུར། །དེ་ལྟ་ཡིན་ན་སེམས་ཅན་ཀུན ༑ ༑ ངན་འགྲོར་འགྲོ་བ་མི་སྲིད་དོ། ། དེའི་སྡིག་པའང་ཆོས་ཀྱི་དབྱིངས་ཡིན་ལ། ཆོས་ཀྱི་དབྱིངས་དགེ་བ་ཡིན་པའི་ཕྱིར་རོ། ། ལ་ལ་བྱམས་དང་སྙིང་རྗེ་སོགས། ། གཤིས་ཀྱི་དགེ་བ་ཡིན་ཞེས་ཟེར། །འདི་ཡང་དེ་ལྟར་ངེས་པ་མེད། །མི་མཁས་པ་ཡི་བྱམས་སྙིང་རྗེ། ཉེ་དུ་ལ་བྱམས་པས་དཀོན་མཆོག་གི་དཀོར་འཕྲོགས་ནས་གསོ་བ་དང༌། གཞན་གྱི་རླུང་ནད་གསོ་བའི་ཕྱིར་སྲོག་ཆགས་བསད་ནས་ཤ་སྟེར་བ་ལ་སོགས་པ།། ངན་སོང་རྒྱུ་རུ་ཐུབ་པས་གསུངས། །ཐབས་ལ་མཁས་པའི་སྙིང་རྗེ་ལ། ། དགོངས་ནས་དགེ་བར་གསུངས་པ་ཡིན། །དེས་ན་ འགྲོ་ཀུན་དགེ་བ་ཇི་སྙེད་ཡོད་པ་དང་ཞེས་བྱ་བའི་དོན་བཤད་ན། འགྲོ་བ་ཐམས་ཅད་ཀྱིས། །བྱས་པའི་དགེ་བ་ལ་དགོངས་ནས། །འགྲོ་ཀུན་དགེ་བ་ཇི་སྙེད་ཡོད། པ་དང༌། ། ཅེས་བྱའི་ཚིག་གིས་གསུངས་པ་ཡིན། །གལ་ཏེ་ཆོས་ཀྱི་དབྱིངས་ཡིན་ན། །ཇི་སྙེད་ཅེས་བྱའི་སྒྲ་མི་འཐད། །ཡོད་ཅེས་བྱ་བའི་སྒྲ་ཡང་འགལ། །དེ་ཡི་རྒྱུ་མཚན་འདི་ལྟར་ཡིན ༑ ༑ ཇི་སྙེད་ཅེས་བྱ་མང་པོའི་སྒྲ། །ཆོས་ཀྱི་དབྱིངས་ལ་མང་ཉུང་མེད། ། དེ་ནི་སྤྲོས་བྲལ་ཡིན་ཕྱིར་རོ། །ཆོས་དབྱིངས་ཡོད་པའང་མ་ཡིན་ཏེ། །ཡོད་ཙམ་མི་རྟག་གིས་ཁྱབ་པར། །ཆོས་ཀྱི་གྲགས་པས་ལེགས་པར་གསུངས། རྣམ་འགྲེལ་ལས། འཇིག་པ་ཡོད་ཙམ་འབྲེལ་བ་ཅན། །ཉིད་ཕྱིར་སྒྲ་ནི་མི་རྟག་ཉིད། །ཅེས་བྱ་བ་ལ་སོགས་པ་རྒྱས་པར་གསུངས་སོ། ། ཀླུ་སྒྲུབ་ཀྱིས་ཀྱང་དབུ་མ་ལས། །གལ་ཏེ་མྱ་ངན་འདས་དངོས་ན། །མྱ་ངན་འདས་པ་འདུས་བྱས་འགྱུར། །དངོས་པོ་འདུས་བྱས་མ་ཡིན་པ། །འགའ་ཡང་གང་ནའང་ཡོད་མ་ཡིན། །ཞེས་གསུངས་གཞན་ཡང་དེ་ཉིད་ལས། །གང་དག་རང་བཞིན་གཞན་དངོས་དང༌། ། དངོས་དང་དངོས་མེད་ཉིད་ལྟ་བ། །དེ་དག་སངས་རྒྱས་བསྟན་པ་ལ། །དེ་ཉིད་མཐོང་བ་མ་ཡིན་ནོ།

།ཞེས་གསུངས་གཞན་ཡང་དེ་ཉིད་ལས། ། བཅོམ་ལྡན་དངོས་དང་དངོས་མེད་པ། །མཁྱེན་པས་ཀཱཏྱཱ་ཡ་ན་ཡི། ། གདམས་ངག་ལས་ནི་ཡོད་པ་དང༌། །མེད་པ་གཉིས་ཀ་དགག་པར་མཛད།། ཅེས་གསུངས་གཞན་ཡང་དེ་ཉིད་ལས། །ཡོད་ཅེས་བྱ་བ་རྟག་པར་འཛིན།། མེད་ཅེས་བྱ་བ་ཆད་པར་ལྟ། །དེ་ཕྱིར་ཡོད་དང་མེད་པ་ལ། །མཁས་པས་གནས་པར་མི་བྱའོ། །ཞེས་གསུངས་པ་ཡང་ཆོས་ཀྱི་དབྱིངས། །ཡོད་མེད་གཉིས་ཀ་མིན་པའི་ལུང༌། །དེས་ན་སངས་རྒྱས་བསྟན་པ་ལ། །གུས་པར་བྱེད་ན་ཆོས་ཀྱི་དབྱིངས། །ཡོད་མེད་གཉིས་ཀར་མ་ཟུངས་ཤིག མདོ་ཏིང་ངེ་འཛིན་རྒྱལ་པོ་ལས། མྱ་ངན་འདས་པའི་ཆོས་ལ་ཆོས་མེད་དེ། །གང་ཕྱིར་དེ་ཉིད་ནམ་ཡང་ཡོད་མི་འགྱུར༑ ༑རྟོག་ཅན་དག་གིས་ཡོད་དང་མེད་ཅེས་བསྟན། །དེ་ལྟར་བརྟགས་པས་སྡུག་བསྔལ་ཞི་མི་འགྱུར༑ ༑ཞེས་བྱ་བ་དང༌། ཡོད་དང་མེད་ཅེས་བྱ་བ་མཐའ་ཡིན་ཏེ། །གཙང་དང་མི་གཙང་འདི་ཡང་མཐའ་ཡིན་ནོ། །དེ་ལྟར་མཐའ་གཉིས་རྣམ་པར་སྤང་བྱ་སྟེ། །མཁས་པས་དབུས་ལའང་གནས་པར་ཡོང་མི་བྱ། །ཞེས་བྱ་བ་དང༌། ཡོད་དང་མེད་ཅེས་བྱ་བ་རྩོད་པ་སྟེ། །གཙང་དང་མི་གཙང་འདི་ཡང་རྩོད་པ་ཡིན། །རྩོད་པར་གྱུར་པས་སྡུག་བསྔལ་ཞི་མི་འགྱུར། །རྩོད་པ་མེད་པར་གྱུར་ན་སྡུག་བསྔལ་འགག ༑ཅེས་གསུངས་སོ།། རིགས་པས་ཀྱང་ནི་འདི་འགྲུབ་སྟེ། །ཡོད་ཙམ་དོན་བྱེད་ནུས་ཕྱིར་རོ། །ཆོས་ཀྱི་དབྱིངས་ལ་བྱ་བྱེད་མེད། ཾ《ཞ》ཏ བྱ་བྱེད་མེད་ཅེས་པ༑ མང་ཉུང་མེད་ཅེས་པ། ཧོར་པར་ལ་སྣང་ །ཾ།དེ་ནི་སྤྲོས་བྲལ་ཡིན་ཕྱིར་རོ། ། གཞན་ཡང་ཡོད་པའི་དགེ་བ་ནི། །ཆོས་ཉིད་ཡིན་ན་འགྲོ་ཀུན་གྱི། །དགེ་བ་ཞེས་བྱ་སྨོས་ཅི་དགོས། །བེམས་པོ་དང་ནི་དངོས་མེད་དང༌། །འཕགས་པའི་ཆོས་ཉིད་ཅིས་མི་བསྔོ། སྟེ་དེ་དག་ཀྱང་ཆོས་ཀྱི་དབྱིངས་ཡིན་ལ། །ཆོས་ཀྱི་དབྱིངས་ ཐམས་ཅད་བསྔོ་རྒྱུ་ཡིན་ཕྱིར་རོ། །དེས་ན་གཞུང་དེའི་དགོངས་པ་ནི། ། ལེགས་པར་བཤད་ཀྱིས་འདི་ལྟར་ཟུངས། །འགྲོ་བ་ཀུན་གྱིས་བྱས་པ་ཡི། ། དགེ་བ་ཇི་སྙེད་ཡོད་པ་ཞེས། །བྱ་བའི་སྒྲ་ནི་སྤྱིར་བསྟན་ཡིན།

།བྱས་དང་བྱེད་འགྱུར་བྱེད་པ་ཞེས། །དུས་གསུམ་དབྱེ་བ་དམིགས་བསལ་ཡིན། ། ཡང་ན་གཞན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་དང༌། །རྡོ་རྗེ་རྒྱལ་མཚན་རང་ཉིད་ཀྱིས། །བྱས་དང་བྱེད་འགྱུར་བྱེད་པ་ཞེས། །བཤད་ཀྱང་མདོ་དང་འགལ་བ་མེད། །ཡང་ན་མདོར་བསྟན་རྒྱས་བཤད་དོ། །དཔེར་ན་འགྲོ་བ་ཀུན་གྱི་སྡིག །ཇི་སྙེད་ཡོད་པ་བྱས་པ་དང༌། །བྱེད་འགྱུར་དེ་བཞིན་བྱེད་པ་རྣམས། །རྒྱལ་བའི་མདུན་དུ་བཤགས་པར་ཤོག །ཅེས་བྱའི་ཚིག་དང་མཚུངས་པ་ཡིན། །འདི་ལའང་དུས་གསུམ་ལས་གཞན་པའི། །ཡོད་པའི་སྡིག་པ་གང་ཡང་མེད། །དེ་བཞིན་དུས་གསུམ་ལས་གཞན་པའི། ། ཡོད་པའི་དགེ་བ་སྲིད་མ་ཡིན། །རྡོ་རྗེ་རྒྱལ་མཚན་ཉིད་ལས་ཀྱང༌། །ཡོད་པ་ཞེས་བྱ་བསྒྲུབ་པར་གསུངས། ། རྡོ་རྗེ་རྒྱལ་མཚན་གྱི་བསྔོ་བ་ཉིད་ལས། ཕྱོགས་བཅུའི་འཇིག་རྟེན་ཀུན་ན་གང་ཡོད་པའི། །དགེ་བ་དེ་དག་ཡང་དག་བསྒྲུབས་པས་ན། །འགྲོ་བ་ཀུན་ལ་ཕན་དང་བདེ་སེམས་ཀྱིས། །ཡེ་ཤེས་མཁས་པ་དེ་ཡིས་ཡོངས་སུ་བསྔོ། །ཞེས་གསུངས་སོ།

། ཆོས་དབྱིངས་དགེ་བར་བྱས་ནས་ནི། །དེ་ལ་བསྔོ་བའི་རྒྱུར་བྱེད་པ། །བསྔོ་བས་འགྱུར་ན་འདུས་བྱས་འགྱུར། །མི་འགྱུར་བསྔོ་བ་དོན་མེད་ཡིན། །མདོ་སྡེ་རྣམས་ལས་ཆོས་ཀྱི་དབྱིངས། །འགྱུར་བ་མེད་ཅེས་རྒྱལ་བས་གསུངས། ། རྩ་བའི་ཤེས་རབ་ཉིད་ལས་ཀྱང༌། །རང་བཞིན་རྒྱུ་དང་རྐྱེན་ལས་ནི། ། འབྱུང་བར་རིགས་པ་མ་ཡིན་ནོ། །རྒྱུ་དང་རྐྱེན་ལས་བྱུང་བ་ཡི། །རང་བཞིན་བྱས་པ་ཅན་དུ་འགྱུར། །རང་བཞིན་བྱས་པ་ཅན་ཞེས་བྱར། །ཇི་ལྟ་བུར་ན་རུང་བར་འགྱུར། །རང་བཞིན་དག་ནི་བཅོས་མིན་དང༌། །གཞན་ལ་ལྟོས་པ་མེད་པ་ཡིན། །ཞེས་གསུངས་གཞན་ཡང་དེ་ཉིད་ལས། །གལ་ཏེ་རང་བཞིན་གྱིས་ཡོད་ན། །དེ་ནི་མེད་ཉིད་མི་འགྱུར་རོ། །རང་བཞིན་གཞན་དུ་འགྱུར་བ་ནི། །ནམ་ཡང་འཐད་པ་མ་ཡིན་ནོ། །དེ་ལ་སོགས་པའི་ལུང་རིགས་རྣམས། །ཆོས་དབྱིངས་དགེ་བ་མིན་པར་གསུངས། །གལ་ཏེ་ཆོས་ཉིད་དེ་བཞིན་ཉིད། །བསྔོ་བྱའི་དགེ་བ་མ་ཡིན་མོད། །བྱང་ཆུབ་སེམས་དཔའི་བློ་སྦྱོང་ལ། །བསྔོས་ཀྱང་ཉེས་པ་མེད་སྙམ་ན། །མ་ཡིན་འདི་ལ་ཉེས་པ་ཡོད། །དམིགས་པའི་འདུ་ཤེས་ཡོད་པའི་ཕྱིར། །བསྔོ་བ་དུག་དང་བཅས་པར་འགྱུར། །འདི་འདྲའི་བསྔོ་བ་བྱས་གྱུར་ན། །སྦལ་པ་རྨ་ཅན་ གཅིག་དོང་དུ་ཞུགས་ན་སྦལ་པ་ཐམས་ཅད་འཆི་བ། ཇི་བཞིན་དུ། །བསྔོ་བ་ ལ་དམིགས་པའི་དུག་གཅིག་ཞུགས་ན་དགེ་བ། ཐམས་ཅད་འཇིག་པར་འགྱུར། ། བར་གསུངས། ཆོས་ཉིད་སྤྲོས་བྲལ་ངང་ནས་ནི། །དགེ་བ་ཇི་སྙེད་བྱས་པ་རྣམས། །འགྲུབ་བམ་གལ་ཏེ་མི་འགྲུབ་ཀྱང༌། །འགྲོ་བའི་དོན་དུ་བསྔོ་བྱེད་ན། །བྱང་ཆུབ་སེམས་དཔའི་བློ་སྦྱོང་ཡིན། །ཆོས་ཉིད་བསྔོ་རྒྱུད་བྱེད་ན་ནི། །བློ་སྦྱོང་དུ་ཡང་མི་རུང་ངོ༌། །དེ་ཡི་རྒྱུ་མཚན་འདི་ལྟར་ཡིན། །ཆོས་དབྱིངས་སྤྲོས་དང་བྲལ་བ་ལ ༑༑ དགེ་བར་བྱེད་ན་དམིགས་པར་འགྱུར། ཏེ། དགེ་སྡིག་ལུང་མ་བསྟན་གསུམ་ག་ལས་ཡིན་ལ། ལས་བློ་ཡུལ་དུ་འགྱུར་ཞིང༌། བློའི་ཡུལ་དུ་བྱས་ན་དམིགས་པར་འགྱུར་བའི་ཕྱིར་རོ།། དམིགས་དང་བཅས་པའི་འདུ་ཤེས་ཀྱིས།

།བསྔོ་བ་དུག་དང་བཅས་པར་གསུངས། །དཔེར་ན་དུག་དང་བཅས་པ་ཡི། ཁ་ཟས་བཟང་པོ་ཟ་བ་ལྟར། ། དཀར་པོའི་ཆོས་ལ་དམིགས་པ་ཡང༌། །དེ་དང་འདྲ་བར་རྒྱལ་བས་གསུངས ༑ ༑ སྡུད་པ་ལས། གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན། །ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །ཇི་ལྟར་དུག་དང་འདྲེས་པའི་ཁ་ཟས་བཟང་ཟ་བ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས། །ཞེས་གསུངས་སོ། །འབུམ་ལས་ཀྱང༌། དམིགས་པ་དང་བཅས་པའི་འདུ་ཤེས་ཅན་ལ་ཡོངས་སུ་བསྔོ་བ་མེད་དོ། །ཞེས་གསུངས་སོ།། མངོན་པར་རྟོགས་པའི་རྒྱན་ལས་ཀྱང༌། །ཡོངས་སུ་བསྔོ་བ་ཁྱད་པར་ཅན། །དེ་ཡི་བྱེད་པ་མཆོག་ཡིན་ནོ། །དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། །ཞེས་གསུངས་མདོ་རྒྱུད་ཐམས་ཅད་མཐུན། པར་དམིགས་པ་ཡོད་ན་བསྔོ་བ་ཐམས་ཅད་ཕྱིན་ཅི་ལོག་ཏུ་གསུངས་སོ།། ཾ《ཞ》ཏ དམིགས་པའི་འདུ་ཤེས་ཅན་རྣམས་ནི།།དུག་དང་བཅས་པའི་བསྔོ་བར་གསུངས།།ཾགང་དག་དམིགས་པ་མེད་པ་ཡི།།ཆོས་ཀྱི་དབྱིངས་ལའང་ཡོད་པ་ཡི། །དགེ་བ་ཡིན་ཞེས་དམིགས་བྱེད་པ། ། དེ་ཡིས་ཆོས་ཅན་གཞན་དག་ལ། །དམིགས་པར་འགྱུར་བ་ལྟ་ཅི་སྨོས། ། བྱི་བས་དབྱུག་པའང་ཟོས་གྱུར་ན། །སྣུམ་ཁུར་ཟོས་པ་སྨོས་ཅི་དགོས། ། གཞན་ཡང་ཆོས་ཉིད་དེ་བཞིན་ཉིད། །བསྔོ་བའི་ཡུལ་དུ་བྱེད་པ་དང༌། ། ཆོས་ཉིད་མི་འགྱུར་བདེན་པ་ཞེས། །ཟེར་བ་གོང་འོག་འགལ་བ་ཡིན། ། དེས་ན་ལེགས་པར་སོམས་ལ་སྨྲོས། །ལ་ལ་བདེ་གཤེགས་སྙིང་པོའི་སྒྲ། ། ཆོས་ཀྱི་དབྱིངས་ལ་མི་ཟེར་བར། །སེམས་ཅན་ཁོ་ནའི་ཁམས་ལ་འདོད། ། སེམས་ཅན་ཁམས་དེ་བརྟག་པར་བྱ། ཁམས་དེ་དངོས་པོའམ་དངོས་མེད་དམ ༑༑ གཉིས་ཀ་མིན་པར་སྤྲོས་བྲལ་ཡིན། །རྣམ་པ་གསུམ་ལས་གཞན་མི་སྲིད ༑༑ དངོས་པོ་ཡིན་ན་བེམས་པོ་དང༌། །རིག་པ་གཉིས་སུ་ཁ་ཚོན་ཆོད། ། བེམས་པོ་སེམས་ཅན་ཁམས་ཉིད་དུ། །འདོད་པ་མུ་སྟེགས་ བྱེ་བྲག་པ་ འགའ་ཡི་ལུགས། །ཡིན་གྱི་སངས་རྒྱས་པ་ལ་མེད། །རིག་པ་ཡིན་ན་རྣམ་ཤེས་ཀྱི།།

ཚོགས་བརྒྱད་ཉིད་ལས་འདའ་བ་མེད། །ཚོགས་བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་འཐད་དེ། །མདོ་ལས་བདེ་གཤེགས་སྙིང་པོ་ནི། །འདུས་མ་བྱས་སུ་གསུངས་ཕྱིར་རོ། །འགའ་ལས་ཟག་མེད་སེམས་རྒྱུད་ཅེས། །གསུངས་པ་ཀུན་གཞིའི་རྣམ་ཤེས་ཀྱི། ། གསལ་ཆ་ཉིད་ལ་དགོངས་པ་ཡིན། །དེ་ནི་མ་བསྒྲིབས་ལུང་མ་བསྟན། ། ཡིན་ཕྱིར་དགེ་བའི་ཐ་སྙད་མེད། །འོན་ཏེ་ཟག་མེད་སེམས་རྒྱུད་ཅེས། ། ཚོགས་བརྒྱད་ལས་གཞན་ཡོད་ན་ནི། །དེ་ཚེ་རྣམ་ཤེས་ཚོགས་དགུར་འགྱུར ༑ ༑ དེས་ན་ཚོགས་བརྒྱད་ལས་གཞན་པའི། །ཟག་མེད་སེམས་རྒྱུད་མི་འཐད་དོ། །དངོས་མེད་ཡིན་ན་དོན་བྱེད་མེད། །དེ་ལ་དགེ་སྡིག་འཐད་མ་ཡིན། །གལ་ཏེ་སེམས་ཅན་ཁམས་དངོས་དང༌། །དངོས་མེད་གཉིས་ཀ་མ་ཡིན་པར། །སྤྲོས་བྲལ་ཡིན་ན་སྔར་བཤད་པའི། །ཆོས་ཀྱི་དབྱིངས་ལས་འདའ་བ་མེད། །དེ་ལྟ་ཡིན་ན་ཆོས་ཀྱི་དབྱིངས། །དགེ་སྡིག་མེད་པར་བཤད་ཟིན་ཏོ། །གལ་ཏེ་བེམས་པོའི་ཆོས་ཀྱི་དབྱིངས། །བདེ་གཤེགས་སྙིང་པོ་མ་ཡིན་ཡང༌། །སེམས་ཅན་རྣམས་ཀྱི་ཆོས་ཀྱི་དབྱིངས༌། །བདེ་གཤེགས་སྙིང་པོ་ཡིན་སྙམ་ན། །མ་ཡིན་ཆོས་ཀྱི་དབྱིངས་ལ་ནི། །དབྱེ་བ་མེད་པར་རྒྱལ་བས་ འབུམ་ལས་མང་དུ། གསུངས། །རིགས་པས་ཀྱང་ནི་འདི་འགྲུབ་བོ། །དེས་ན་དེ་བཞིན་གཤེགས་པ་ཡིན། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་ལ་སངས་རྒྱས་དང༌། །འཁོར་བ་གཉིས་ཀ་འབྱུང་བ་འཐད། །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་ཡིན།།གང་ལ་སྟོང་ཉིད་མི་རུང་བ། ། དེ་ལ་ཐམས་ཅད་རུང་མ་ཡིན། །ཞེས་གསུངས་པ་ཡང་དོན་འདི་ཡིན། ། ཐེག་པ་ཆེན་པོ་རྒྱུད་བླ་མར། །བདེ་གཤེགས་ཁམས་ཀྱི་སྒྲུབ་བྱེད་ནི། །གལ་ཏེ་བདེ་གཤེགས་ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང༌། །མྱ་ངན་འདས་ལ་འདོད་པ་དང༌། །དོན་གཉེར་སྨོན་པའང་མེད་པར་འགྱུར། །ཞེས་གསུངས་པ་ཡང་འདི་ཉིད་དེ། །ཉེ་བར་ལེན་པའི་ཕུང་པོ་ལྔ། །སྡུག་བསྔལ་ཡིན་ཞིང་མྱ་ངན་ལས།

།འདས་པ་བདེ་བ་ཡིན་པས་ན། །སེམས་ནི་རང་གནས་སྙེག་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། ། བྱ་ཚང་དུ་སྙེགཆུ་ཐུར་དུ་འབབ༑ སེམས་མཐར་སྟོང་པ་ཉིད་ལ་དགའ་བ་ཆོས་ཉིད་ཡིན་པས། བདེ་གཤེགས་ཁམས་ཀྱི་སྒྲུབ་བྱེད་འཐད། །འདི་དོན་རྒྱས་པར་བརྒྱད་སྟོང་པའི། །ཆོས་འཕགས་ཀྱི་ནི་ལེའུར་ལྟོས། །འོན་ཀྱང་ དཔལ་ཕྲེང་སེང་གེའི་སྒྲ་དང་གཟུངས་ཀྱི་དབང་ཕྱུག་རྒྱལ་པོ་ལ་སོགས་པ། མདོ་སྡེ་འགའ་ཞིག་དང༌། །ཐེག་པ་ཆེན་པོ་རྒྱུད་བླ་མར། །གོས་ངན་ནང་ན་རིན་ཆེན་ལྟར། །སེམས་ཅན་རྣམས་ལ་སངས་རྒྱས་ཀྱི། །སྙིང་པོ་ཡོད་པར་གསུངས་པ་ནི། །དགོངས་པ་ཡིན་པར་ཤེས་པར་བྱ། །དེ་ཡི་དགོངས་གཞི་སྟོང་ཉིད་ཡིན། །དགོས་པ་སྐྱོན་ལྔ་སྤང་ཕྱིར་གསུངས། སྤྲྀན་ཉོན་མོངས།དང་རྨི་ལམ་ལས་ཀྱི་ལམ།སྒྱུ་བཞིན་རྣམ་སྨིན་གྱི་ཕུང་པོ།དེ་དང་དེར། །ཤེས་བྱ་ཐམས་ཅད་རྣམ་ཀུན་སྟོང་པ་ཞེས། །གསུངས་ནས་རྒྱལ་རྣམས་ཡང་འདིར་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །སེམས་ཞུམ་སེམས་ཅན་དམན་ལ་བརྙས་པ་དང༌། །ཡང་དག་མིན་འཛིན་ཡང་དག་ཆོས་ལ་སྐུར། །བདག་ཆགས་ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤོང་དོན་དུ་གསུངས། ། དངོས་ལ་གནོད་བྱེད་ཚད་མ་ནི། །དེ་འདྲའི་སངས་རྒྱས་ཁམས་ཡོད་ན། །མུ་སྟེགས་བདག་དང་མཚུངས་པ་དང༌། །བདེན་པའི་དངོས་པོར་འགྱུར་ཕྱིར་དང༌། །ངེས་པའི་དོན་གྱི་མདོ་སྡེ་དང༌། །རྣམ་པ་ཀུན་ཏུ་འགལ་ཕྱིར་རོ། །འདི་དོན་དེ་བཞིན་གཤེགས་པ་ཡི། །སྙིང་པོའི་ལེའུའི་མདོ་སྡེར་ལྟོས། ། བློ་གྲོས་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་སྟོང་པ་ཉིད་དང༌། ཡང་དག་པའི་མཐའ་དང༌། མྱ་ངན་ལས་འདས་པ་དང༌། མ་སྐྱེས་པ་དང༌། མཚན་མ་མེད་པ་དང༌། སྨོན་པ་མེད་པ་ལ་སོགས་པའི་ཚིག་གི་དོན་རྣམས་ལ། དེ་བཞིན་གཤེགས་པའི་སྙིང་པོར་བསྟན་པར་བྱས་ནས། བྱིས་པ་རྣམས་བདག་མེད་པས་འཇིགས་པར་འགྱུར་བའི་གནས་རྣམ་པར་སྤང་བའི་དོན་དུ་དེ་བཞིན་གཤེགས་པའི་སྙིང་པོའི་སྒོ་བསྟན་པས་རྣམ་པར་མི་རྟོག་པའི་གནས་སྣང་བ་མེད་པའི་སྤྱོད་ཡུལ་སྟོན་ཏེ་ཞེས་བྱ་བ་དང༌།

བློ་གྲོས་ཆེན་པོ་དེ་ལྟར་དེ་བཞིན་གཤེགས་པ་རྣམས་ཀྱིས་མུ་སྟེགས་བྱེད་བདག་ཏུ་ཞེན་པ་རྣམས་དྲང་བའི་ཕྱིར་དེ་བཞིན་གཤེགས་པའི་སྙིང་པོའི་སྒོ་བསྟན་པས་དེ་བཞིན་གཤེགས་པའི་སྙིང་པོ་སྟོན་ཏེ་ཞེས་བྱ་བ་ལ་སོགས་པ་རྒྱས་པར་གསུངས་སོ།། སློབ་དཔོན་ཟླ་བ་གྲགས་པས་ཀྱང༌། ། དབུ་མ་ལ་ནི་འཇུག་པ་ལས། །བདེ་གཤེགས་སྙིང་པོ་དྲང་དོན་དུ། ། གསུངས་པ་དེ་ཡང་ཤེས་པར་གྱིས། །འགའ་ཞིག་བསྔོ་བ་ བྱེད་པ འི་ཚེ་ན་ རིལ་བ་སྤྱི་བླུགས་ཀྱིས། ཆུ། །སྦྲེང་བའི་ལག་ལེན་བྱེད་ པ་ཡོད། ཅེས་གྲགས། །འདི་ནི་མུ་སྟེགས་རིག་བྱེད་པའི། །ལུགས་ཡིན་སངས་རྒྱས་པ་ལ་མེད། ། སྐྱེས་རབས་ལས་ཐམས་ཅད་སྒྲོལ་གྱིས་གླང་པོ་ཆེ་བྱིན་པ་ན་བྲམ་ཟེ་ལ་ཆུ་སྦྲེངས་པ་དེའང་མུ་སྟེགས་ཀྱི་བྲམ་ཟེ་ཡིན། དེས་ན་གང་དང་གང་བྱེད་པ།།སངས་རྒྱས་གསུང་བཞིན་གུས་པས་སྒྲུབས།། བསྔོ་བ་དེ་ཡང་མདོར་བསྡུ་ན། །གནས་དང་གནས་མ་ཡིན་པ་གཉིས། ། གནས་ཀྱི་བསྔོ་བ་འགྲུབ་པར་གསུངས། །གནས་མིན་བསྔོས་ཀྱང་འགྲུབ་མི་འགྱུར། །འདི་དག་གཉིས་ཀ་མདོ་ལས་གསུངས། མདོ་གང་ལས་གསུངས་ན།། འཇམ་དཔལ་སངས་རྒྱས་ ཀྱི། ཞིང་ གི་བཀོད་པ། ལས་ནི། །ཆོས་རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་ཐོབ་པར་འགྱུར། །ཞེས་གསུངས་ པ། འདི་ནི་གནས་ ཀྱི་བསྔོ་བ། ལ་དགོངས། ། དཀོན་མཆོག་བརྩེགས་པར་བུ་མོ་ དྲི་མེད་བྱིན་གྱིས་ཞུས་པའི་མདོར། །ཆོས་རྣམས་ཆོས་ཉིད་བསྔོ་བ་ཡིས། །མི་འགྱུར་གལ་ཏེ་འགྱུར་ན་ནི། །དང་པོའི་སངས་རྒྱས་གཅིག་ཉིད་ཀྱི། །བསྔོ་བ་དེང་སང་ཅིས་མི་འགྲུབ། །ཅེས་གསུངས་འདི་ནི་གནས་མིན་གྱི། །བསྔོ་བ་ཉིད་ལ་དགོངས་པ་ཡིན། ། དྲི་མེད་བྱིན་གྱིས་ཞུས་པ་ལས། རིགས་ཀྱི་བུ། ཆོས་རྣམས་ཀྱི་ཆོས་ཉིད་ནི་སྨོན་ལམ་གྱི་དབང་གིས་བསྒྱུར་བར་མི་ནུས་སོ། །གལ་ཏེ་ནུས་པར་གྱུར་ན་སེམས་ཅན་ཐམས་ཅད་མྱ་ངན་ལས་བཟླའོ་ཞེས་དེ་བཞིན་གཤེགས་པ་རེ་རེའི་དགོངས་པ་དེ་སྨོན་ལམ་གྱི་དབང་གིས་ཇི་ལྟར་མི་འགྲུབ་སྟེ།

རྣམ་གྲངས་དེས་ན་སྨོན་ལམ་གྱི་དབང་གིས་བསྒྱུར་བར་མི་ནུས་པར་རིག་པར་བྱའོ། །ཞེས་གསུངས་སོ།། དེས་ན་བསྔོ་རྒྱུའི་དགེ་བ་དང༌། །བཤགས་པར་བྱ་བའི་སྡིག་པ་ཡང༌། །བྱས་པའི་དགེ་སྡིག་ཡིན་མོད་ཀྱི། །མ་བྱས་པ་ལ་དགེ་སྡིག་མེད། །དེ་ཡི་རྣམ་གཞག་བཤད་ཀྱིས་ཉོན། །འདོད་ཆགས་ཞེ་སྡང་གཏི་མུག་གསུམ། །དེས་བསྐྱཻད་ལས་ནི་མི་དགེ་བ། །མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཞེས། ། གཏམ་བྱ་རིན་ཆེན་ཕྲེང་བ་ལས་ གསུངས་པའི་དགོངས་པ་ཤེས་ནས་ནི། །མཁས་པ་རྣམས་ཀྱིས་དཔྱད་པར་བྱ ༑ ༑ ཉན་ཐོས་དགེ་བ་ཕལ་ཆེར་ཡང༌། །བྱང་ཆུབ་སེམས་དཔའི་སྡིག་པར་འགྱུར ༑ ༑ བྱང་ཆུབ་སེམས་དཔའི་དགེ་བ་ཡང༌། །ཉན་ཐོས་སྡིག་ཏུ་འགྱུར་བར་གསུངས། །བསྐལ་པ་དུ་མར་དགེ་སྤྱད་ཀྱང༌། །ཉན་ཐོས་ས་རུ་སེམས་བསྐྱེད་ན། །བྱང་ཆུབ་སེམས་དཔའི་སྡིག་པ་ལྕི། །དེ་ནི་ཉན་ཐོས་དགེ་ཆེན་ཡིན ༑ ༑ སྡུད་པ་ལས། གལ་ཏེ་བསྐལ་པ་བྱེ་བར་དགེ་བའི་ལས་ལམ་བཅུ། །སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་སྐྱེད་ན། །དེ་ཚེ་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན།།སེམས་སྐྱེད་དེ་ནི་ཕས་ཕམ་ལས་ཀྱང་ཤིན་ཏུ་ལྕི། །ཞེས་གསུངས་སོ།། འདོད་པའི་ཡོན་ཏན་ལྔར་སྤྱོད་ཀྱང༌། །ཐབས་མཁས་བྱང་ཆུབ་སེམས་ལྡན་ན། །རྒྱལ་སྲས་རྣམས་ཀྱི་དགེ་ཆེན་ཡིན། །ཉན་ཐོས་རྣམས་ཀྱི་སྡིག་པར་གསུངས། ། སྡུད་པ་ལས། གལ་ཏེ་བྱང་ཆུབ་སེམས་དཔའ་འདོད་ཡོན་ལྔ་སྤྱོད་ཀྱང༌། །སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་འགྲུབ་བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་བྱ། །ཞེས་གསུངས་སོ།། གཞན་གྱི་དོན་གྱི་སེམས་བརྟན་པའི།། ཕམ་པ་བཞི་པོ་སྤྱད་ན་ཡང༌། །བྱང་ཆུབ་སེམས་དཔའི་དགེ་བ་སྟེ། །ཉན་ཐོས་རྣམས་ཀྱི་སྡིག་པར་གསུངས། །འཁོར་བའི་འགྲོ་ལ་ཆགས་པ་ནི། ། གཞན་དོན་ཡིན་ཡང་ཉན་ཐོས་ཀྱི། །སྡིག་ཡིན་དེ་ཉིད་རྒྱལ་སྲས་ཀྱི། ། དགེ་བ་ཡིན་པར་ཤེས་པར་བྱ།

། འདི་དག་གི་དོན་དཀོན་མཆོག་བརྩེགས་པར་ལྟོས། དཀར་ནག་ཟང་ཐལ་ཞེས་བྱ་བའི། །ཆོས་སྐད་ འདི་འདྲ་རྒྱ་གར་ན་མེད་བོད་དུ་ཐོས། ངོ་མཚར་ཆེ་བར་གྲག །དེ་དག་གིས་ནི་དྲང་དོན་ལ། །ངེས་པའི་དོན་དུ་འཁྲུལ་པར་ཟད། །དེད་དཔོན་སྙིང་རྗེ་ཆེན་པོ་ཡིས། །ཚོང་པ་གཡོན་ཅན་བསད་པ་ཡིན། །ལས་ཀྱིས་རྫོགས་པའི་སངས་རྒྱས་ལ། །སེང་ལྡེང་ཚལ་པ་ཟུག་པ་དང༌། ། བྲམ་ཟེའི་ཁྱེའུ་བླ་མས་དགེ་སྦྱོང་མགོ་རེག་ལ་བྱང་ཆུབ་ལྟ་ག་ལ་ཡོད་ཅེས་སྨྲས་པའི་རྣམ་སྨིན་གྱིས་ ལོ་དྲུག་དཀའ་བ་སྤྱད་པ་དང༌། ། བྲམ་ཟེའི་སློབ་དཔོན་དུ་གྱུར་པ་ན༑ སངས་རྒྱས་རྣམ་པར་གཟིགས་ཀྱི་ཉན་ཐོས་ལ། འདི་ཚོ་རྟ་ཆས་རུལ་བ་བསྙོད་རྒྱུ་ཞེས་སྨྲས་པའི་རྣམ་སྨིན་གྱིས་ རྟ་ཆས་རུལ་བ་གསོལ་བ་དང༌། །བྲམ་ཟེའི་བུ་མོས་སྐུར་བ་དང་ ༑༑ རིག་བྱེད་ཀྱི་ཞར་ཆོས་སུ་གྱུར་པ་ན་སློབ་དཔོན་གྱི་འཁོར་ཕྱེ་སྟེ་བཤད་པས་ དགེ་འདུན་དབྱེན་གྱི་རྒྱུ་ལ་སོགས། །ཐུབ་པའི་སྐུ་ཚེ་སྔ་མ་ཡི། །ལས་ངན་སྨིན་པར་ འདུལ་བ་ལུང་ལས། གསུངས་པ་ནི། །དེས་འདུལ་བ་ཡི་སྐྱེ་བོ་ལ། །དགོངས་པའི་དབང་གིས་གསུངས་པ་ ནི་དྲང་དོན་ཡིན་གྱི་ངེས་དོན་མ་ཡིན། སྟེ། །ཐབས་ དེའི་རྒྱུ་མཚན་གསང་ཆེན་ ལ་མཁས་པའི་མདོ་སྡེར་ལྟོས། །དེ་ནི་ངེས་དོན་མདོ་སྡཻ་ཡིན ༑༑ འདུལ་བ་ལུང་ཉན་ཐོས་ཀྱི་གཞུང༌། དྲང་བའི་དོན་ ཡིན་པ་དེ། ལ་ཡིད་མ་རྟོན། ། གལ་ཏེ་རྫོགས་པའི་སངས་རྒྱས་ལ། །ལས་ངན་སྨིན་པ་བདེན་ན་ནི། ། ཚོགས་གཉིས་རྫོགས་པ་དོན་མེད་ཅིང༌། །དགྲ་བཅོམ་དང་ཡང་འདྲ་བར་འགྱུར ༑ ༑ སྐུ་གསུམ་རྣམ་གཞག་བྱར་མི་རུང༌། །དེ་ཡི་འཐད་པ་བཤད་ཀྱིས་ཉོན ༑ ༑ ཚོགས་གཉིས་རྫོགས་པའི་སངས་རྒྱས་ནི། །སྟུག་པོ་བཀོད་པར་སངས་རྒྱས་པའི། །ལོངས་སྤྱོད་རྫོགས་པའི་སྐུ་ཉིད་ཡིན། །དེ་ཡི་སྤྲུལ་པའི་སྐུ་ཉིད་ནི།།ཟས་གཙང་སྲས་སུ་འཁྲུངས་པ་ཡི། །ཤཱཀྱ་སེང་གེ་འདི་ཡིན་ནོ།། འདི་ནི་གདུལ་བྱ་སྨིན་པའི་ཕྱིར། །གཤེགས་དང་བཞུགས་ དང་མནལ་བ་དང་ ༑ ༑ མུ་གེའི་གྲོང་དུ་གཤེགས་པ་དང༌།

།ལྷུང་བཟེད་སྟོང་པར་བྱོན་པ་དང་ ༑ ༑ བསོད་སྙོམས་མང་དུ་རྙེད་པ་དང༌། །དགྲ་དང་ཉེ་དུའི་འབྲེལ་བ་དང་ ༑ ༑ རད་རོད་ཅན་དུ་གཟིམས་པ་དང༌། །རེས་འགའ་བསྙུང་བར་གཤེགས་པ་དང༌། །གཞན་གྱིས་སྐུར་བ་སྣ་ཚོགས་དང༌། །རེས་འགའ་སྙན་པའི་བ་དན་དང༌། །བདེ་དང་དགེས་པར་སྤྱོད་པ་སོགས། །རྣམ་པ་སྣ་ཚོགས་སྟོན་པ་ནི། །སྤྲུལ་པ་ཡིན་གྱི་རང་རྒྱུད་མིན། །གལ་ཏེ་སངས་རྒྱས་དངོས་ལ་ནི། །ལས་ངན་སྨིན་པར་འདོད་ན་ཡང༌། །ལོངས་སྤྱོད་རྫོགས་པའི་སྐུ་ཉིད་ལ། ། སེང་ལྡེང་གི་ཚལ་པ་ཟུག་པ་ལ་སོགས་པ་ སྨིན་པར་རིགས་ཀྱི་སྤྲུལ་པའི་སྐུ། །ཤཱཀྱ་ཐུབ་པ་ལ་སོགས་ལ། འཛུགས་པར་མི་རིགས། ། སྨིན་པར་འདོད་པ་མུན་སྤྲུལ་ཡིན། །དཔེར་ན་སྒྱུ་མའི་མཁན་པོ་ལ། །ལས་ངན་འབྱུང་གི་དེས་སྤྲུལ་པའི། །སྒྱུ་མ་ལ་ནི་མི་འབྱུང་བཞིན། །དེས་ན་དགོངས་པ་ཤེས་དགོས་སོ། །འདི་ཡི་ལུང་དང་རིགས་པ་རྣམས། །དབྱིག་གཉེན་ གྱི་རྣམ་བཤད་རིག་པ། དང་ནི་ལེགས་ལྡན་

འབྱེད་ཀྱི་རྟོག་གེ་འབར་བ། སོགས། །མཁས་པའི་གཞུང་ རྒྱས་པའི་བསྟན་བཅོས། བཞིན་ཤེས་པར་གྱིས། །ཡེ་བཀག་ཡེ་གནང་ཞེས་བྱ་བའང་ ༑ ༑ སངས་རྒྱས་བསྟན་དང་མཐུན་མ་ཡིན། །ཉན་ཐོས་དང་ནི་ཐེག་ཆེན་གྱི། །གནང་བཀག་ཐམས་ཅད་གཅིག་ཏུ་ ངེས་པ། མེད། །དེས་ན་ལ་ལར་གནང་བ་ནི། །ལ་ལའི་བཀག་པ་ཉིད་དུ་འགྱུར། །དེ་ཡི་འཐད་པ་ཇི་ལྟར་ཡིན ༑ ༑ རྣམ་དག་ལུང་བཞིན་བཤད་ཀྱིས་ཉོན། །ཉན་ཐོས་རྩ་བའི་སྡེ་བཞི་ལ། །འདུལ་བ་མི་འདྲ་རྣམ་བཞི་ཡོད། ། སྐད་ ཀྱང་ལེགས་སྦྱར་ ཐམས་ཅད་ཡོད་སྨྲའོ། །གནས་བརྟན་པའི་ རང་བཞིན་ གྱི་སྐད། དང༌། ། ཕལ་ཆེན་པའི་ ཟུར་བཅག་པ་དང་ མང་པོས་བཀུར་བའི་ ཤ་ཟའི་སྐད། །རྣམ་པ་བཞི་རུ་གནས་པ་ཡིན ༑ ༑ དེ་ལས་གྱེས་པ་བཅོད་བརྒྱད་ལ། །འདུལ་བའི་དབྱེ་བའང་བཅོ་བརྒྱད་ཡོད། །དང་པོར་སྡོམ་པ་ལེན་པ་དང༌། །བར་དུ་བསྲུང་དང་ཕྱིར་བཅོས་དང༌། །སོ་སོར་ཐར་པ་འདོན་པ་དང༌། །ཐ་མར་སྡོམ་པ་གཏོང་བའི་ཚུལ ༑ ༑ སྡེ་པ་ཐམས་ཅད་མི་མཚུངས་པས། །གཅིག་གིས་བཀག་པ་གཅིག་ལ་གནང༌། །གལ་ཏེ་སྡེ་པ་གཅིག་བདེན་གྱི། །དེ་ལས་གཞན་པ་བརྫུན་སྙམ་ན། །རྒྱལ་པོ་ཀྲི་ཀྲིའི་རྨི་ལམ་ ན་རས་ཡུག་གཅིག་ལས་བཞི།དེ་ལས་བཅོ་བརྒྱད་དུ་གཤགས་པ། ལྟར། །སྡེ་པ་ཐམས་ཅད་བདེན་པར་གསུངས། །འདི་དོན་རྒྱས་པར་སྡེ་པ་ནི། །ཐ་དད་བཀླག་པའི་འཁོར་ལོ་དང༌། །འདུལ་བ་འོད་ལྡན་ལ་སོགས་ སྤྱོད་འཇུག་ ལྟོས། །སྡེ་པ་ཀུན་གྱི་བསླབ་པ་ཡང༌། །ཤེས་ན་གཅིག་ཏུ་འགྱུར་ཞེ་ན། །ཤེས་ཀྱང་ཕལ་ཆེར་ཐ་དད་ཡིན། །དཔེར་ན་ཐམས་ཅད་ཡོད་སྨྲ་བའི། །མདོ་སྡེ་ལེགས་སྦྱར་སྐད་དུ་ཡོད། །གནས་བརྟན་པ་དག་ལེགས་སྦྱར་གྱི། །མདོ་སྡེ་བཏོན་ན་ རྐང་པ་རེ་ལ་ཉེས་བྱས་རེ་ཚིགས་བཅད་གཅིག་བཏོན་ན༑ ལྟུང་བ རྫོགས་པ། ར་བྱེད། །ཐམས་ཅད་ཡོད་སྨྲ་རང་ཉིད་ཀྱི། །གསོལ་བཞིའི་ཆོ་གས་སྡོམ་པ་སྐྱེ། །དེ་ཡི་ཆོ་ག་བཞིན་བྱས་ན། །སྡེ་པ་གཞན་གྱི་དགེ་སློང་འཇིག །ཐམས་ཅད་ཡོད་སྨྲ་སྨིན་མའི་སྤུ། །བཞར་ན་ལྟུང་ཡིན་སྡེ་པ་ ཕལ་ཆེན་པ་ལ་སོགས་པ།

འགའ། །མ་བཞར་ན་ནི་ལྟུང་བར་འདོད། ། ཕལ་ཆེན་པ་ལ་སོགས་པ། ལ་ལ་བུ་རམ་ཕྱི་དྲོ་འགོག ཁ་ཅིག་ ཐམས་ཅད་ཡོད་སྨྲ། ལྟུང་བ་མེད་ཅེས་ཟེར། ། ཐམས་ཅད་ཡོད་སྨྲ་སོགས། ལ་ལ་བྱིན་ལེན་ལག་པ་བཀན། །ལ་ལ་དེ་ལས་གཞན་དུ་ ལག་པ་སྟེང་འོག་ བྱེད། ། ཕལ་ཆེན་པ་ལ་སོགས་པ། འགའ་ཞིག་ལྷུང་བཟེད་བྱིན་ལེན་བྱེད། ། ཐམས་ཅད་ཡོད་སྨྲ། ལ་ལ་ལྷུང་བཟེད་བྱིན་ལེན་འགོག། ཐམས་ཅད་ཡོད་སྨྲ་སོགས་ ཁ་ཅིག་མིར་ཆགས་བསད་པ་ལ། །ཕམ་པ་ གནས་བརྟན་པ་ལ་སོགས་པ་ ལ་ལ་ཕམ་པ་མེད། ། མང་པོས་བཀུར་བ། ལ་ལའི་སོ་སོར་ཐར་པ་ལ། ། གླིང ་གཞིའི་ཚིགས་བཅད་གཅིག་ལས་མེད། ། ཐམས་ཅད་ཡོད་སྨྲའི། ལ་ལའི་རིང་ཐུང་ གནས་བརྟན་པ་ལ་སོགས་པ་དེ་ལས། གཞན་དུ་ཡོད། །མདོར་ན་ཕམ་པ་བཞི་པོ་ནས ༑ ༑ བརྩམས་ཏེ་བསླབ་པར་བྱ་བ་ཀུན། །སྡེ་པ་ཐམས་ཅད་མི་མཐུན་པས ༑༑ གང་གི་བཀག་ལ་གང་གི་གནང༌། །དཔེར་ན་བུ་རམ་ཕྱི་དྲོའི་ཟས། ། ཡེ་གནང་ཡིན་ན་སྡེ་པ་གཞན། །ལྟུང་བ་དག་དང་བཅས་པར་འགྱུར། །ཡེ་བཀག་ཡིན་ན་ ཐམས་ཅད། ཡོད་སྨྲ་ཡི། །དགེ་སློང་ལྟུང་བ་ཅན་དུ་འགྱུར། ། བྱིན་ལེན་མ་བྱས་ཟ་བ་ཡི། །ལྟུང་བ་མི་སྐྱ་ལ་འབྱུང་ན། །མི་སྐྱའང་དགེ་སློང་ཉིད་འགྱུར་བས། །མི་སྐྱས་བྱིན་ལེན་བྱས་ན་ཡང༌། །དགེ་སློང་གིས་ནི་དགེ་སློང་ལ། །བྱིན་ལེན་བྱས་པ་ཇི་བཞིན་དུ། །བཟའ་བར་རུང་བར་མི་འགྱུར་རོ། །དེ་བཞིན་ཀུན་ལ་སྦྱར་བར་གྱིས། ཁ་ཅིག་རབ་ཏུ་བྱུང་བ་ལ། ། ལྟུང་བ་ཇི་སྙེད་འབྱུང་བ་དེ། ཁྱིམ་པ་ནས་ནི་དམྱལ་བའི་བར། །དུད་འགྲོ་ལ་སོགས་ཐམས་ཅད་ལ། ། ཆོས་གོས་མེད་པ་དང༌། དབྱར་གནས། དགག་དབྱེ། རུང་ཆུ་ལ་སོགས་པ། ལྟུང་བ་མཚུངས་པར་འབྱུང་ཞེས་ཟེར། །འདི་ནི་སངས་རྒྱས་དགོངས་པ་མིན། །ཅི་ཕྱིར་ཞེ་ན་ལྟུང་བ་དེ། །བཅས་པ་ཕན་ཆད་འབྱུང་མོད་ཀྱི ༑ ༑ མ་བཅས་པ་ལ་ལྟུང་མེད་ཕྱིར། །དེས་ན་ཐུབ་པས་ འདུལ་བ་ལུང་ལས། ལས་དང་པོ་ པ་ལ༌། ། ཉེས་པ་བྱས་ཀྱང་ལྟུང་ བ། མེད་ དོ་ཞེས། གསུངས། །དེ་ལྟ་མིན་པར་ཐམས་ཅད་ལ། །གལ་ཏེ་ལྟུང་བ་ཀུན་འབྱུང་ན། །འགྲོ་ཀུན་ལྟུང་བ་དང་བཅས་པས།

།ཐར་པ་ཐོབ་པ་ལྟ་ཅི་སྨོས། །མཐོ་རིས་ཀྱང་ནི་འབྱུང་རེ་སྐན། ། གཞན་ཡང་ཉན་ཐོས་དང་ཐེག་ཆེན་གནང་བཀག་མི་གཅིག་སྟེ་ ཉན་ཐོས་རྣམ་གསུམ་དག་པའི་ཤ །བཟའ་རུང་གལ་ཏེ་མི་ཟ་ན། །ལྷས་བྱིན་གྱི་ནི་བརྟུལ་ཞུགས་ སུ། འགྱུར། ། ཏེ། འོ་མ་ཤ་དང་ལན་ཚྭ་དང༌། །གོས་དང་དགོན་པར་གནས་པའོ༑ ༑ཞེས་ལྔའི་གཅིག་ཤ་མི་ཟ་བའོ། ། ཐེག་པ་ཆེ་ལས་ཤ་རྣམས་བཀག ། ལང་ཀར་གཤེགས་པ་ལས།གླང་པོའི་རྩལ་དང་སྤྲིན་ཆེན་དང༌། །མྱ་ངན་འདས་དང་སོར་ཕྲེང་དང༌། །ལངྐར་གཤེགས་པའི་མདོ་ལས་ཀྱང༌། །ངས་ནི་ཤ་རྣམས་རྣམ་པར་སྨད། །ཅེས་གསུངས་སོ། ། ཟོས་ན་ངན་འགྲོའི་རྒྱུ་རུ་གསུངས། ། ཉེ་བ་འཁོར་གྱིས་ཞུས་པའི་མདོ་ལས། བཅོམ་ལྡན་འདས་ཀྱིས་བཀའ་སྩལ་པ། ཉེ་བ་འཁོར་ཉན་ཐོས་ཀྱི་གཞིའང་གཞན། བསམ་པའང་གཞན། སྦྱོར་བའང་གཞན་ཡིན་ལ་བྱང་ཆུབ་སེམས་དཔའི་གཞིའང་གཞན། བསམ་པའང་གཞན། སྦྱོར་བ་ཡང་གཞན་ཡིན་ནོ། །ཞེས་གསུངས་སོ།། དེ་བཞིན་ཕ་རོལ་ཕྱིན་པ་ བྱང་སེམས་ལ་ལངྐར་གཤེགས་པར་ཤ་བཀག་པ།ཉན་ཐོས་ལ་གནང་ དང༌། །གསང་སྔགས་ཀྱི་ནི་ལྟུང་བ་ལ། ། གནང་བཀག་འགའ་ཞིག་ཐ་དད་ཡོད། །དེ་འདྲའི་འགལ་བ་ལྟག་སྤྲོད་ལ།། ཡེ་བཀག་ཡེ་གནང་ཇི་ལྟར་བརྩི། །དེས་ན་ཡེ་བཀག་ཡེ་གནང་གི །རྣམ་གཞག་ཕྱོགས་གཅིག་བྱར་མི་རུང༌། །དཔེར་ན་པདྨའི་སོ་ནམ་ལ། །རྟག་ཏུ་འདམ་དང་ལྗན་ལྗིན་དགོས། །ཤུ་དག་སོགས་ཀྱིས་བསྐོར་ན་སྐྱེ། །མེ་ཏོག་གཞན་ལ་དེ་མི་དགོས། །ཆུ་ལས་སྐྱེ་ལ་སྐམ་ས་དགྲ། ། སྐམ་ སར་སྐྱེ་ལ་རློན་པ་དགྲ། །གྲང་སར་དྲོ་བའི་རྫས་མི་སྨིན། །དྲོ་སར་བསིལ་བ་འཐད་མ་ཡིན ༑ ༑ དེས་ན་བྱ་བ་གང་ཅིའང་རུང༌། །རང་རང་ལུགས་བཞིན་བྱས་ན་འགྲུབ ༑ ༑ དེ་ལས་བཟློག་པའི་ལུགས་བྱས་ན། །མི་འགྲུབ་གྲུབ་ཀྱང་བཟང་པོ་དཀའ། །དེ་བཞིན་གནང་བཀག་ཐམས་ཅད་ཀྱང༌། །རང་རང་ལུགས་བཞིན་བྱས་ན་འགྲུབ། །གལ་ཏེ་སྡོམ་པ་མ་བླངས་ན། །ལྟུང་བའི་ཐ་སྙད་མི་ཐོབ་ཀྱང༌། །རབ་ཏུ་བྱུང་ལ་བཅས་པ་ཡི། །སྡིག་པ་ཁྱིམ་པ་ལ་ཡང་འབྱུང༌།། དེ་ལྟ་མིན་པར་རབ་བྱུང་ལ།

།ཆེད་དུ་བྱས་ནས་སྡིག་བསྒོ་ན། །ཐུབ་པས་རབ་ཏུ་བྱུང་བ་ལ། །སྙིང་ནད་བྱས་པར་འགྱུར་ཞེས་ཟེར། །འདི་འདྲའི་རིགས་པ་གཟུ་ལུམས་ཡིན། །འོ་ན་ཞིང་ཡོད་རྣམས་ལ་ཡང༌། །སེར་བ་ལ་སོགས་འབྱུང་འགྱུར་གྱི། །ཞིང་མེད་རྣམས་ལ་མི་འབྱུང་བས། །ཞིང་བཟང་བྱིན་པའང་སྙིང་ནད་འགྱུར། །དེས་ན་ཞིང་ལ་དགྲ་ཡོད་ཀྱང༌། །ལོ་ཐོག་འབྱུང་བའི་ཕན་ཡོན་ཡོད། །དེ་བཞིན་རབ་ཏུ་བྱུང་བ་ལ། །ལྟུང་བ་སྲིད་མོད་ཕན་ཡོན་ཆེ། །དཔེར་ན་སྤྲང་པོ་སེར་བ་སོགས། །མི་འཇིགས་མོད་ཀྱི་ལོ་ཐོག་མེད། །དེ་བཞིན་ཁྱིམ་པ་རྣམས་ལ་ཡང༌། །ལྟུང་བ་མེད་མོད་དགེ་མི་འབྱུང་ ༑ ༑ དེས་ན་མདོ་དང་བསྟན་བཅོས་ལས། །རང་བཞིན་ཁ་ན་མ་ཐོ་ སྲོག་གཅོད་པ་སོགས། དང༌། །བཅས་པའི་ཁ་ན་མ་ཐོ་བ། ། ཆོས་གོས་མེད་པ་ལ་སོགས། རྣམ་པ་གཉིས་སུ་སྡུས་ཏེ་གསུངས༌། །རང་བཞིན་ཁ་ན་མ་ཐོ་བ། །སེམས་ཅན་ཀུན་ལ་སྡིག་པར་འགྱུར། །བཅས་པའི་ཁ་ན་མ་ཐོ་བ། །བཅས་པ་ཕྱིན་ ཆད་ལྟུང་བར་འགྱུར། །དེ་ལྟ་མིན་པར་མ་བཅས་ཀྱང༌། ། ཅི་ནས་སྡིག་པར་འགྱུར་ན་ནི། །རྒྱལ་བ་རིགས་ལྔ་ལ་སོགས་པ། །ལོངས་སྤྱོད་རྫོགས་པའི་སྐུ་རྣམས་དང༌། །ཉེ་བའི་སྲས་བརྒྱད་ འཇམ་དཔལ་དང༌། སྤྱན་རས་གཟིགས། ལ་སོགས་པ། །བྱང་ཆུབ་སེམས་དཔའ་ཕལ་ཆེར་ཡང༌། །དབུ་སྐྲ་རིང་ཞིང་རྒྱན་དང་བཅས། ཁ་དོག་སྣ་ཚོགས་ན་བཟའ་ཅན། །ཕྱག་མཚན་སྣ་ཚོགས་འཛིན་པ་རྣམས། །ཡེ་བཀག་པ་ལ་སྤྱོད་པའི་ཕྱིར། །གཤིས་ཀྱི་མི་དགེ་ཅན་དུ་འགྱུར། །རྣལ་འབྱོར་དབང་ཕྱུག་བིརྺ་པ། །ཏི་ལོ་ནཱ་རོ་ལ་སོགས་པ། ། དགེ་སློང་བརྟུལ་ཞུགས་བོར་བ་ཡི། །གྲུབ་ཐོབ་རྣམས་ཀྱང་སྡིག་ཅན་འགྱུར ༑ ༑ ཙནྡན་ གཙུག་ན་རིན་པོ་ཆེས་ཞུས་པའི་མདོ་ལས། ལྷས་བལྟས་ཞེས་བྱའི་འཇིག་རྟེན་གྱི༑ སྤོས་ཀྱི་ངད་ལྡན་པའི། །དགེ་སློང་ཇི་སྙེད་ཐམས་ཅད་ཀྱང༌། །རྒྱན་དང་བཅས་ཤིང་གོས་དཀར་བ། །དེ་དག་ཀྱང་ནི་སྡིག་ཅན་འགྱུར། །གཤིས་ཀྱི་མི་དགེ་སྤྱོད་ཕྱིར་རོ། །དགེ་བསྙེན་དགེ་ཚུལ་སྡོམ་བརྩོན་ལའང༌། །སྡིག་མེད་སྲིད་པར་མི་འགྱུར་ཏེ།

།དེ་དག་ལ་ཡང་ད གེ་སློང་གི །ལྟུང་བ ་ཐམས་ ཅད་འབྱུང་ཕྱིར་རོ། །འདི་འདྲ་གང་དག་སུ་ཟེར་བ། །དེ་ཡིས་རང་གི་རྩ་བ་དང་ ༑ ༑ བརྒྱུད་པའི་བླ་མར་གང་གྱུར་པ། ཁྱིམ་པའམ་ནི་དགེ་བསྙེན་ནམ ༑༑ རྣལ་འབྱོར་པ་རུ་གང་བཞུགས་པ། །དེ་དག་ཐམས་ཅད་སྨད་པ་སྟེ།། གཤིས་ཀྱི་མི་དགེ་མཛད་ཕྱིར་དང༌། །ལྟུང་བ་ཐམས་ཅད་སྤྱོད་ཕྱིར་རོ། ། དེས་ན་མདོ་ལས་བརྟུལ་ཞུགས་ལ། །དགེ་སྡིག་གཉིས་ཀ་མེད་པར་ གསུངས ༑ ༑ ཞིང་གི་གྲབ་བཞིན་ཚུལ་ཁྲིམས་ལ། །གུས་པའི་རྒྱུ་རུ་གསུངས་པར་ཟད། ། འདུལ་བ་ལ་བསྟོད་པ་ལས། ར་བ་མཚམས་ཀྱི་འོབས་དང་འདྲ་བ་ཡི༑༑ཟག་པ་ཀུན་གྱི་ཆུ་ལོན་འདུལ་བ་ཡིན།། ཞེས་གསུངས་སོ།། དེས་ན་འདོད་པས་དབེན་པ་ རབ་ཏུ་བྱུང་བ་ལ་བཅས་པ། དང༌། །སྡིག་ཏོ་མི་དགེའི་ཆོས་ཀྱིས་ནི། །དབེན་པ་ ཁྱིམ་པ་དང་རབ་ཏུ་བྱུང་བ་གཉིས་ཀ་ལ་བཀག་པ་ ཞེས་བྱ་རྣམ་གཉིས་གསུངས། །ཐུབ་པའི་དགོངས་པ་ཇི་བཞིན་ཟུངས། །བུ་མོ་གསེར་མཆོག་འོད་དཔལ་གྱིས།། བློ་གྲོས་ཆེན་པོ་འཇམ་དཔལ་ལ། །རབ་ཏུ་འབྱུང་བར་ཞུས་པའི་ཚེ། །ལུས་ཀྱི་རབ་བྱུང་ བུ་མོ་ལུས་རབ་ཏུ་བྱུང་བ་རབ་ཏུ་བྱུང་བ་མ་ཡིན་གྱི་སེམས་རབ་ཏུ་བྱུང་བ་རབ་ཏུ་བྱུང་བ་ཡིན་ནོ། །ཞེས་བྱ་བ་ལ་སོགས་པ་རྒྱས་པར་གསུངས་སོ། ། བཀག་ནས་ཀྱང༌། །སེམས་ཀྱི་རབ་བྱུང་ཐོབ་པར་མཛད། །གལ་ཏེ་གཤིས་ལ་དགེ་ཡོད་ན། །ལུས་ལ་ངུར་སྨྲིག་ཅིས་མི་བསྐོན། ། ཏེ་སྡོམ་པ་མེད་ཀྱང་གཟུགས་བཙུན་རེ་ཅི་ཡི་ཕྱིར་མི་བྱེད། དཀོན་མཆོག་བརྩེགས་པའི་མདོ་སྡེ་ལས། །དད་རྫས་ཟ་བའི་ཉེས་མཐོང་ནས ༑ ༑ དགེ་སློང་ལྔ་བརྒྱས་ ཆོས་གོས་ལྷུང་བཟེད་དང་བཅས་པ། སྡོམ་པ་ཕུལ། །དེ་ལ་ཐུབ་པས་ སྡོམ་པ་བསྲུང་མི་ནུས་ན་ཕུལ་བ་ཉིད། ལེགས་ སོ། ། ཞེས་གསུངས། ། ནས༑ འཕགས་པ་བྱམས་པའི་བསྟན་པ་ལ། །འདུས་པ་ འཁོར་ དང་པོར་དེ་ ལ་དགྲ་བཅོམ་པ་ཐོབ་པར། ལུང་བསྟན། །དེས་ན་སྡོམ་པ་དགེ་བ་ཡིན། །ཆ་ལུགས་ཙམ་ལ་དགེ་བ་མེད། །སྡོམ་པ་མེད་པའི་ཆ་ལུགས་ཀུན། །མདོ་དང་བསྟན་བཅོས་རྣམས་ལས་བཀག

།གཤིས་ལ་དགེ་བ་ཡོད་ན་ནི། །སྡོམ་པ་མེད་ཀྱང་རབ་བྱུང་གི །ཆ་ལུགས་ཙམ་རེ་ཅིས་མི་གཟུང༌། །འདི་འདྲའི་ཆོས་ལུགས་བསྟན་པ་མིན། །དེ་ལ་ཁ་ཅིག་འདི་སྐད་དུ། །གལ་ཏེ་གཤིས་ལ་ དགེ་བ་དང༌། །སྡིག་པ་གཉིས་ཀ་མེད་པ་ལ། །ཐུབ་པས་ བཅས་པ་ལ་ལྟུང་བ་ཡོད། མ་བཅས་པ་ལ་ལྟུང་བ་མེད་ཅེས། ལྟུང་བ་འཆའ་ན་ནི། ། མུ་སྟེགས་ཀྱི་དབང་ཕྱུག་ལྟར་ བདེ་ སྡུག་ཀུན་གྱི་བྱེད་པ་པོ། །སངས་རྒྱས་ཡིན་པར་འགྱུར་ཅེ་ན། །འདི་ཡི་ལན་ ལ་རྣམ་གཉིས་ལས། །མགོ་བསྒྲེའི་ལན་ནི་འདི་ལྟར་ཡིན། །གཤིས་ བཅས་པ་ལ་མི་ལྟོས་པར་ ལ་ ངོ་བོ་ཉིད་ཀྱིས། དགེ་སྡིག་ཡོད་ན་ནི། ཁྱེད་ཀྱང་མུ་སྟེགས་ ཆད་ལྟ་ན་ར ེ། འབྱུང་ལྔ་ཉི་མ་ཟླ་བ་དང༌། ཁ་བ་དང་ནི་མངར་བ་སོགས། །དགེ་དང་སྡིག་པ་ཐམས་ཅད་ཀྱང༌༑༑སུས་ཀྱང་མ་བྱས་ངོ་བོས་གྲུབ་ཅེས་སོ། ། འགའ་ཞིག་ལྟར། །ངོ་བོ་ཉིད་རྒྱུར་སྨྲ་བར་འགྱུར། །གཉིས་པ་དངོས་པོའི་ལན་ལ་ནི། །གཤིས་ལ་དགེ་ བ། དང་སྡིག་ པ༑ མེད་ཀྱང༌། །བདེ་སྡུག་ རང་གི ལས་ཀྱིས་བྱས་པ་ཡིན། ། གྱི་གཤིས་ལ་ཡོད་པར་མི་འདོད། ལས་ ལུས་ངག་གི་ ཀྱི་བྱེད་པོ་ རྩ་བ་ སེམས་ཉིད་ཡིན། །སེམས་ནི་དགེ་དང་མི་དགེ་བའི། །སྟོབས་ཀྱིས་ལས་ལ་བཟང་ངན་འབྱུང༌། ། ལས་ བཟང་ངན་དེ་ལས་བདེ་སྡུག་འབྱུང༌། །རང་གིས་བསྒྲུབ་པར་མ་ནུས་པའི།། དེ་དག་ ལས་བཟང་བ་ བླང་ ངན་པ་ དོར་ བར་ བྱེད་པ་ཡི། །ཐབས་ནི་སྡོམ་པའི་ཚུལ་ཁྲིམས་ཡིན། །བརྟུལ་ སྐྲ་བྲེགས་ཆོས་གོས་ལ་སོགས་པའི་ ཞུགས་ཚུལ་ཁྲིམས་བསྲུང་བའི་ཐབས། ། ཚུལ་ཁྲིམས་བསྲུང་བ་ དེ་ལ་གང་ལ་གང་དགོས་པའི། ། མཐའ་དག་གི་ བསླབ་པ་འཆའ་བའི་བྱེད་པ་པོ། །རྫོགས་པའི་སངས་རྒྱས་ཉག་གཅིག་ཡིན ༑ འོན་ཀྱང་ཐེག་པ་ཆེན་པོའི་བསླབ་པ་ཕྲན་ཚེགས་འགའ་ཞིག་ས་ཆེན་པོ་ལ་གནས་པའི་བྱང་ཆུབ་སེམས་དཔས་ཀྱང་འཆའ་བ་མདོ་སྡེ་རྒྱན་ལས་གསུངས། ། དེས་ན་ གང་ཟག་གི་ བསམ་པའི་ཁྱད་པར་གྱིས། ། སྡེ་པ་ཐ་དད་ལ་ གཉེན་པོའི་བྱེ་བྲག་ གིས་བཅས་པ་མི་འདྲ་བ་ དུ་མ་ ཞིང་མི་འདྲ་བ་ལ་སོ་ནམ་མི་འདྲ་བ་བཞིན་

ཡོད། །དེ་ཡི་ཐབས་སུ་བརྟུལ་ཞུགས་དང༌། །འདུལ་བའི་བཅས་པ་མི་འདྲ་བ། །མཛད་པའི་རྒྱུ་མཚན་དེ་ལྟར་ཡིན། དེས་ན་བདེ་དང་སྡུག་བསྔལ་གྱི། །བྱེད་པོ་སངས་རྒྱས་མ་ཡིན་ཡང་ ༑ ༑ བསླབ་པ་འཆའ་དང་ འདུལ་བ་ལུང་ལས། བཅོམ་ལྡན་འདས་བསླབ་པ་འཆའ་བར་བཞེད་ནས་ཞེས་བྱ་བ་དང༌། ཉེས་པ་བྱུང་ཡང་མ་བཅས། བྱུང་ནས་བཅས། མ་བྱུང་ཡང་བཅས་པ་དང༌། བཅས་པའི་རྗེས་སུ་བཅས་པ་ལ་སོགས་པ་རྒྱས་པར་ལུང་དུ་ལྟོས། སྔགས་སྦྱོར་བའི། ། བྱེད་པོ་སངས་རྒྱས་ཡིན་པར་གསུངས། ། རྣམ་འགྲེལ་ལས། འགའ་ཡིས་བརྡ་བྱས་ཉིད་ཡིན་ན། །སྔགས་རྣམས་འབྲས་བུ་སྒྲུབ་བྱེད་ཡིན། །ཅི་སྟེ་དངོས་པོའི་ནུས་ཡིན་ན། ཁྱད་པར་མེད་ཅེས་གཞན་ལའང་འགྱུར། །ཞེས་བྱ་བ་དང༌། འབྲས་བུ་འདོད་པས་སྔགས་རྣམས་ནི། །བྱས་དང་སྐྱེས་བུས་བྱས་བརྗོད་བྱ། །སྐྱེས་བུ་ནུས་མེད་སྒྲུབ་བྱེད་ནི།།འདི་ཉིད་ཀྱིས་ནི་བསལ་བ་ཡིན། །ཞེས་གསུངས་པ་དང༌། རིག་བྱེད་པ་ན་རེ། ཚིག་རྣམས་ལོག་པ་ཉིད་ཀྱི་རྒྱུ།།ཉེས་རྣམས་སྐྱེས་བུ་ལ་བརྟེན་ཕྱིར༑ ༑སྐྱེས་བུས་མ་བྱས་བདེན་དོན་ཅན། །ཞེས་ནི་ལ་ལ་བརྗོད་པར་བྱེད།།ཚིག་རྣམས་བདེན་པ་ཉིད་ཀྱི་རྒྱུ།།ཡོན་ཏན་སྐྱེས་བུ་ལ་བརྟེན་ཕྱིར།།སྐྱེས་བུས་མ་བྱས་ལོག་པའི་དོན།།ཅིས་མིན་ཞེས་ནི་ལ་ལ་བརྗོད།།ཅེས་རྣམ་འགྲེལ་ལས་གསུངས་སོ།། སྦུ་གུ་ཅན་དང་གོང་བ་ཅན། །རྟ་ལ་ཞོན་ པ་ལ་སོགས་དང༌། །ལག་ཉ་ སྔར་དགེ་སློང་གིས་བྱིན་ལེན་མ་བྱས་པའི་ཟས་ལ་རེག་ན་ཕྱིས་དགེ་སློང་གིས་བཟར་མི་རུང་བ། དང་ནི་ བླ་གབ་ཉེ་འཁོར་དང་བཅས་པའི་ནང་དུ་བསྙེན་པར་མ་རྫོགས་པ་དང་ལྷན་ཅིག་ཏུ་ཉལ་དུ་མི་རུང་བ་ ནུབ་ཚངས་སོགས། །འདུལ་བའི་སྤྱོད་པ་མ་ཡིན་པ། །བྱས་པ་ཀུན་ལ་གནོང་པ་ཡི། །ཚུལ་གྱིས་བཤགས་པ་ལེགས་པར་བྱ། །དེ་དག་ལྟུང་བ་མེད་དོ་ཞེས། ། ཁྱད་དུ་བསད་ནས་ སྨྲ་ན་ སངས་རྒྱས་ཀྱི་ བསྟན་ པ་ ལ་གནོད་པ་ཡིན། །རབ་ཏུ་བྱུང་བ་འབབ་པ་དང༌། །ཕན་ཚུན་རྩོད་པར་བྱེད་པ་དང༌། །དམ་ཆོས་ཉོ་ཚོང་བྱེད་པ་དང༌།

།དགེ་སྦྱོང་ཕྱི་དྲོ་ཟ་བ་དང༌། །ཆང་འཐུང་བ་ལ་སོགས་པ་དང༌། །ཆོས་གོས་ལྷུང་བཟེད་མེད་པ་སོགས། །ཆོས་དང་འགལ་བའི་སྤྱོད་པ་ཀུན། །ལྟུང་བ་མེད་ཅེས་སྒྲོགས་པ་དང༌། །བླ་མའི་ཞབས་ཏོག་ཡིན་པ་དང༌། །སངས་རྒྱས་བསྟན་ལ་ཕན་པ་སོགས། །སྨྲ་ན་བསྟན་པ་སྤྱི་ལ་གནོད། ། འདི་དག་ལ་ཉེས་པ་ཆེན་པོ་དག་ཡོད་ཀྱང་ རང་གིས་བསྒྲུབ་པར་མ་ནུས་ ཞེས་ པའམ། ། སྐྱེ་བ་སྔ་མའི་ ལས་ངན་ཡིན་ པས་བྱ་དགོས་པ་བྱུང་ ཞེས་སྨྲ་ན་ནི། །རང་ལ་གནོད་ཀྱི་བསྟན་ལ་མིན། ། དེ་གནོད་ཚབས་ཆུང༌། གལ་ཏེ་སྐྱེ་བ་སྔ་མ་ཡི། །ལས་ངན་སྨིན་པའི་ཤུགས་ཉིད་ལས། ། ཆོས་དང་འགལ་བའི་སྤྱོད་པ་ཀུན། །དབང་མེད་བྱ་དགོས་བྱུང་ན་ཡང༌། ། འདི་ནི་ཆོས་མིན་འདུལ་བ་མིན། །སངས་རྒྱས་བསྟན་པའང་མིན་ནོ་ཞེས།། མནོང་བའི་ཚུལ་གྱིས་ལེགས་པར་བཤགས། ། པ་བྱེད་དགོས། ཆོས་དང་འགལ་བ་ལ་ཡང༌། འདི་དག་ཆོས་དང་མི་འགལ་ཞིང༌། །སངས་རྒྱས་བསྟན་པ་ཡིན་ནོ་ཞེས ༑ ༑ སྨྲ་ན་སངས་རྒྱས་བསྟན་ལ་གནོད། །དེས་ན་བསྟན་པའི་སྒོར་ཞུགས་པས། །སངས་རྒྱས་བསྟན་ལ་མ་ཕན་ཡང༌། །རྣམ་པ་ཀུན་ཏུ་གནོད་མི་བྱ། །མདོ་བསྐུལ་ལ་སོགས་བྱ་བ་ཀུན། །འདུལ་བའི་གཞུང་དང་མཐུན་ པར་གྱིས། །མདོ་བསྐུལ་རིང་མོ་ཞེས་བྱ་བ། །

འདི་འདྲ་རྒྱ་གར་ན་མེད་བོད་ཀྱིའང་སྡེ་སྣོད་འཛིན་པ་རྣམས་ལ་མེད། གཟུང་རྒྱུ་མང་བས་ དཀའ་ལ་ ཆོས་ནས་མ་བཤད་པས་ན་ ནོར་བ་བྱེད་པ་མཐོང༌། །མདོ་རྒྱུད་ཀུན་ལས་འདི་མ་གསུངས། །འདི་འདྲའི་རིགས་ཀྱི་ཆོས་འཕེལ་ན། །བསྟན་པའི་རྩ་བ་ནུབ་ ཟེར་བ་ཡིན། པར་འགྱུར། ། སངས་རྒྱས་གསུངས་པའི་ཆོ་ག་ཀུན། །སླ་བར་གྱུར་ཀྱང་མི་བྱེད་ལ། ། སངས་རྒྱས་ཀྱིས་ནི་མ་གསུངས་ན། །དཀའ་ཡང་འབད་ནས་བྱེད་པ་མཚར ༑༑ ཞེས་པ་བསྟིང་ཚིག་སྟེ་བསྟན་པ་དཀྲུགས་པའི་ཞེ་འདོད་ཡོད་པས་བྱས་པ་སྲིད་པ་ཡིན། སངས་རྒྱས་གསུང་དང་མི་མཐུན་ཡང༌། །འདི་འདྲ་ བ་བྱས་པ་ལ་སྐྱོན་ཅན་དུ་ཅང་འགྱུར་རམ་སྙམ་ནས་ནོར་བ་ ལ༑ བདེན་པར་འདོད་ན་ནི། །ལག་ལེན་ཕྱིན་ཅི་ལོག་ ལས་ཆོག་སྤྱི་བོར་བཞག་པས་དགེ་སློང་དུ་སོང་ཟེར་བ་དང༌། གཏོར་མ་སྤྱི་བོར་བཞག་པས་དབང་བསྐུར་ཐོབ་ཟེར་བ་དང༌། དགེ་འདུན་གྱི་དོན་དུ་ཕྱུགས་བསད་ན་བསོད་ནམས་སུ་འགྲོ་ཟེར་བ་དང༌། རང་རེ་གང་དྲན་པའི་ལག་ལེན་བྱས་ནས་སངས་རྒྱས་ཀྱི་བསྟན་པ་ཡིན་ཞེས་སྨྲ ་ བ། གཞན་ཡང་ ༑༑ འཁྲུལ་ཞེས་བརྗོད་པར་མི་ནུས་ཏེ། །ལུང་དང་འགལ་བའི་ཆོས་ཡིན་པར། ། མདོ་བསྐུལ་རིང་མོ་དང་ལས་ཆོག་སྤྱི་བོར་བཞག་པའི་དགེ་སློང་ལ་སོགས་ལུང་ནས་མ་བཤད་པའི་ རང་བཟོར་ ཡིན་པར། ཐམས་ཅད་མཚུངས་པ་ལ། །འགའ་ཞིག་བདེན་ལ་འགའ་ཞིག་ནི། །བརྫུན་པ་ཡིན་ཞེས་དཔྱད་མི་རུང༌། ། སྟེ་བདེན་ནའང་ཐམས་ཅད་བདེན། བརྫུན་ནའང་ཐམས་ཅད་བརྫུན་དུ་འགྲོ། མུ་སྟེགས་ལ་སོགས་ཆོས་ལོག་ཀྱང༌། ། སྲོག་བཅད་པས་མཐོ་རིས་ཐོབ་པ་དང༌། བ་ལང་གི་ཆུ་དང་ལྕི་བ་ཟོས་པས་ལུས་ངག་འདག་པ་དང༌། དཀའ་ཐུབ་སྤྱད་པས་སྡིག་པ་འདག་པར་འདོད་པ་དག སུན་དབྱུང་བར་ནི་མི་ནུས་ཏེ། །ལུང་རིགས་མེད་པར་མཚུངས་པ་ལ། །བདེན་བརྫུན་དབྱེ་བ་ནུས་མ་ཡིན། །ལ་ལ་རྫོགས་པའི་སངས་རྒྱས་ཀྱི། །གསུང་རབ་ཚིག་དོན་ཟབ་མོ་ སྟོན་པའི་མདོ་རྒྱུད། དང༌། །གྲུབ་ཐོབ་རྣམས་དང་མཁས་རྣམས་ཀྱི ༑ ༑ ཤིན་ཏུ་ལེགས་པར་བཤད་ བསྟན།

པའི་ཆོས། ། རྣམས་ལ། ཚིག་གི་ན་ཡ་ཡིན་པས་ན། །དགོས་པ་མེད་པས་དོར་ཞེས་ཟེར། །ཚིག་ཀྱང་བསྒྲིག་ལེགས་མི་ཤེས་ན། །དོན་བཟང་སྨོས་ཀྱང་ཅི་དགོས་པའི། །བླུན་པོ་རྣམས་ ཀྱི་རང་དགའི་ཚིག །མཁས་རྣམས་བཞད་གད་བསྐྱེད་པ་ཡི། །འབྲེལ་མེད་སྣ་ཚོགས་བྲིས་པ་ལ། །བསྟན་བཅོས་ཡིན་ཞེས་ཉན་བཤད་བྱེད།། བླུན་པོ་དགའ་བ་བསྐྱེད་ནུས་ཀྱི།།མཁས་རྣམས་དགའ་བ་བསྐྱེད་མི་ནུས།།དུས་དང་བློ་གྲོས་གྲོན་དུ་འགྱུར།།ཀྱེ་མ་སངས་རྒྱས་བསྟན་པ་ན།།འདི་ལྟར་གྱུར་པ་ད་གཟོད་གོ །དེས་ན་སངས་རྒྱས་གསུང་རབ་དྲི་མེད།དང༌། །མཁས་པ་རྣམས་ཀྱི་བསྟན་བཅོས་ཀྱི།།ཚིག་དོན་ལ་ནི་བྱིན་རླབས་ཡོད།།འདི་འདྲ་ཉན་བཤད་བྱེད་པ་ལ།།ཐོས་པ་ཞེས་ནི་བརྗོད་པ་ཡིན།།དེ་དོན་དཔྱོད་པ་ བསམ་པ་ཡིན། །ནན་ཏན་གྱིས་ནི་དེ་བསྒྲུབ་པ། །བསྒོམ་པ་ཡིན་པར་ཤེས་ པར་བྱ། །ཐོས་བསམ་བསྒོམ་གསུམ་དེ་ལྟར་གྱིས། །འདི་ནི་སངས་རྒྱས་བསྟན་པ་ཡིན།།སོ་སོར་ཐར་པའི་སྡོམ་པའི་སྐབས་ཏེ་དང་པོའོ།། །།སེམས་བསྐྱེད་ལ་ནི་ཉན་ཐོས་དང༌། །ཐེག་པ་ཆེན་པོའི་ལུགས་གཉིས་ཡོད། །ཉན་ཐོས་རྣམས་ལ་སེམས་བསྐྱེད་གསུམ། །དགྲ་བཅོམ་ དུ་སེམས་བསྐྱེད། རང་རྒྱལ་ དུ་སེམས་བསྐྱེད། སངས་རྒྱས་ སུ་སེམས་བསྐྱེད། སོ། །ཉན་ཐོས་ ཀྱི༑ བསྟན་པ་ རྣལ་མ་ལོ་སྟོང་ནས། ནུབ་པས་ན། ། དེང་སང་ དེ་ཡི་ཆོ་ག་སྤྱོད་པ་ཉུང༌།། ཐེག་པ་ཆེན་པོའི་སེམས་བསྐྱེད་ལ། །དབུ་མ་སེམས་ཙམ་རྣམ་པ་གཉིས། ། དེ་གཉིས་ལྟ་བ་ཐ་དད་པས། །ཆོ་ག་ཡང་ནི་ཐ་དད་ཡིན། །ལྟུང་བ་དང་ནི་ཕྱིར་བཅོས་དང༌། །བསླབ་པར་བྱ་བའང་སོ་སོར་ཡོད། ། འདི་གཉིས་ཀྱི་ཁྱད་པར་རྒྱས་པ་ཁོ་བོས་བྱས་པའི་སེམས་བསྐྱེད་ཀྱི་ཆོ་གར་ལྟོས། སེམས་ཙམ་པ་ཡི་སེམས་བསྐྱེད་འདི ༑ ༑ བོད་ན་བྱེད་པ་མང་མོད་ཀྱི། །དེ་ནི་སུ་ཡང་རུང་བ་ཡི། །གང་ཟག་ སོ་སོར་ཐར་པའི་སྡོམ་པ་མེད་པའི་མི་སྐྱ་དང༌། སྡོམ་པ་ཡོད་ཀྱང་བྱང་ཆུབ་སེམས་དཔའི་སྡེ་སྣོད་མི་ཤེས་པ་དང༌། ཤེས་ཀྱང་བྱང་ཆུབ་སེམས་དཔའི་བསླབ་པ་ཉམས་འོག་ཏུ་མ་ཆུད་པ།

རྣམས་ལ་བྱར་མི་རུང༌། །ལ་ལ་སྐྱེ་བོ་འགའ་ཞིག་གི །རྨི་ལམ་ ན་ཁྲོམ་ལ་འཇུག་པ་སེམས་བསྐྱེད་བྱེད་པ་རྨི་བའི་རྨི་ལམ། གྱི་ནི་རྗེས་ སུ་ འབྲངས་ནས། །སེམས་ཅན་ཀུན་ལ་ སེམས་ཙམ་པའི་འཇུག་པ། སེམས་བསྐྱེད་བྱེད། ། དེ། རྨི་ལམ་ ཆོས་དང་མཐུན་ན་སངས་རྒྱས་ཀྱི་བྱིན་རླབས་ཡིན་པ་ལ་འདི་ཆོས་དང་མི་མཐུན་པའི་རྨི་ལམ་ཡིན་པས། བདུད་ཀྱི་མིན་ན་རུང་ ༑ ༑ མདོ་ལས་བདུད་སྡིག་ཅན་སངས་རྒྱས་ཀྱི་ཆ་བྱད་དུ་བྱས་ནས་ཆོས་ལོག་པ་སྟོན་པར་འགྱུར་རོ། །ཞེས་གསུངས་པས་སོ།། བྱང་ཆུབ་སེམས་དཔའི་ས་དང་ནི། །མར་མེ་མཛད་ ཇོ་བོ་རྗེ། ཀྱིས་བཀག་ཕྱིར་དང༌། །ཆོ་ག་ལས་ཀྱང་ རིགས་ཀྱི་བུ་ཁྱོད་བྱང་ཆུབ་སེམས་དཔའ་ཡིན་ནམ་ཞེས་བྱ་བ་ལ་སོགས་པས་བྱང་ཆུབ་སེམས་དཔའི་སྡེ་སྣོད་མི་ཤེས་པ་ལ་འཇུག་པའི་སེམས་བསྐྱེད་བཀག་པ། གསལ་བའི་ཕྱིར། ། རོ། ལུགས་དེ་སངས་རྒྱས་བསྟན་པ་མིན། ཁ་ཅིག་བླུན་པོ་སྡིག་པ་ཅན། །ཡིན་ཡང་དེར་འཚོགས་ཐམས་ཅད་ནི། །སོ་སོར་ཐར་པའི་སྡོམ་པ་ཅན། །བྱང་ཆུབ་སེམས་དཔའི་སྡེ་སྣོད་ལ། །མཁས་པ་ཤ་སྟག་ཡིན་ནོ་ ཞེས་ཟེར་ ལོ། ། མེད་པར་མཐོང་བཞིན་དུ་ཡོད་ཅེས་བརྫུན་ཟེར་ འདི་འདྲའི་ཚིག་ལའང་བདེན་འཛིན་ཡོད། །སེམས་ཡོད་རྣམས་ཀྱིས་འདི་ལ་དཔྱོད། །གལ་ཏེ་འདི་འདྲའི་ཚིག་བདེན་ན། །དེ་ལས་མི་བདེན་གཞན་ཅི་ཡོད། ། འོ་ན་མེ་བསིལ་བ་ཡིན། ཆུ་སྲེག་པ་ཡིན། སེམས་ཅད་ཐམས་ཅད་སངས་རྒྱས་ཡིན་པས་སེམས་བསྐྱེད་བྱ་མི་དགོས་ཞེས་གང་ཕྱིན་ཅི་ལོག་ཐམས་ཅད་སྨྲས་ན་སུས་ཁེགས༑ དེས་ན་ཆོས་ཀྱི་རྗེས་འབྲངས་པའི། །མཁས་པ་རྣམས་ཀྱིས་ལུགས་འདི་སྤོངས། །དབུ་མའི་ལུགས་ཀྱི་སེམས་བསྐྱེད་འདི། །སེམས་ཅན་ཀུན་གྱིས་ལེགས་ཐོབ་ན། །རྫོགས་སངས་རྒྱས་ཀྱི་རྒྱུར་འགྱུར་ཞེས། །མདོ་དང་བསྟན་བཅོས་རྣམས་ལས་གསུངས། །དེ་ཡང་སྡོང་པོ་བཀོད་པ་དང༌། ། བསྐལ་བཟང་ནམ་མཁའི་སྙིང་པོ་དང༌། །དཀོན་བརྩེགས་རྒྱལ་པོ་གདམས་པ་ཡི། །མདོ་སྡེ་ལ་སོགས་རྣམས་སུ་ལྟོས། །འཕགས་པ་ཀླུ་སྒྲུབ་ཀྱིས་མཛད་དང༌།

།རྒྱལ་སྲས་ཞི་བ་ལྷས་མཛད་པའི། །བསྟན་བཅོས་ལ་སོགས་རྣམས་ལས་གསུངས། ། འདི་དག་གི་ལུང་བསྡུས་པ་སེམས་བསྐྱེད་ཀྱི་ལུང་སྦྱོར་ན་ཡོད་པས་དེ་ལྟར་ལྟོས། ཇི་ལྟར་འབྲས་ཀྱི་ས་བོན་ནི། །གྲང་བའི་ཡུལ་དུ་མི་སྐྱེ་བ། །དེ་བཞིན་སེམས་ཙམ་པ་ཡི་ཡང༌། །སེམས་བསྐྱེད་སྡིག་ཅན་ལ་མི་སྐྱེ། །ཇི་ལྟར་ནས་ཀྱི་ས་བོན་ནི། །གྲང་དྲོ་གང་དུའང་སྐྱེ་བ་ལྟར། །དེ་བཞིན་དབུ་མའི་སེམས་བསྐྱེད་ཀྱང༌། །སྡིག་པ་ཡོད་མེད་ཀུན་ལ་སྐྱེ། །གལ་ཏེ་མདོ་ལས་ སེམས་ཅན་ཐམས་ཅད་ལ་སེམས་བསྐྱེད་བྱ་བར། བཤད་པ་ཡི། །གཞུང་དེ་སེམས་ཙམ་པ་ཡི་ཡང༌། །སེམས་བསྐྱེད་ ཀྱི། ལུང་དུ་ཅི་འགལ་ཞེས། །སྙམ་ན་དེ་ནི་འཁྲུལ་པ་ཡིན། །རྒྱལ་བ་ཕན་བཞེད་ཉིན་གཅིག་གི །སྲོག་གཅོད་སྡོམ་པ་བླངས་པ་ལ། །བྱང་ཆུབ་སེམས་དཔའི་སེམས་བསྐྱེད་མཛད། ། བསྐལ་པ་བཟང་པོ་ལས། རྒྱལ་བ་ཕན་བཞེད་གྲོང་དཔོན་གྱུར་པའི་ཚེ། །དེ་བཞིན་གཤེགས་པ་བསོད་ནམས་འོད་དེ་ལ༑ ༑ཉིན་གཅིག་སྲོག་གཅོད་སྡོམ་པ་ཕུལ་ནས་ཀྱང༌། །དང་པོར་བྱང་ཆུབ་མཆོག་ཏུ་སེམས་བསྐྱེད་དོ༑ ༑ཞེས་གསུངས་སོ། ། དེ་ནི་སོ་སོར་ཐར་པ་མིན། །དེ་ལ་སོགས་པའི་འཐད་པ་རྣམས། །དབུ་མའི་ལུགས་ལ་འཐད་མོད་ཀྱི། །སེམས་ཙམ་པ་ཡི་ལུགས་ལ་མིན། །དེས་ན་སེམས་ཙམ་པ་ཡི་ལུགས། །གལ་ཏེ་སེམས་བསྐྱེད་དེ་འདོད་ན། །ཐོག་མར་སོ་སོར་ཐར་པ་ལོངས༌། །བྱང་ཆུབ་སེམས་དཔའི་སྡེ་སྣོད་སློབས། །དད་ཅིང་བསྒྲུབ་པར་ནུས་གྱུར་ན། །ཕྱི་ནས་སེམས་བསྐྱེད་སྡོམ་པ་ལོངས། །ཅི་སྟེ་སེམས་ཅད་ཐམས་ཅད་ལ། །སངས་རྒྱས་ས་བོན་འཇོག་འདོད་ན། །ཆོ་ག་འཁྲུལ་པ་མེད་པ་ཡི། །དབུ་མ་པ་ཡི་གཞུང་བཞིན་གྱིས ༑ ༑ དོན་དམ་སེམས་བསྐྱེད་ཅེས་བྱ་བ། །བསྒོམས་པའི་སྟོབས་ཀྱིས་སྐྱེ་མོད་ཀྱི། །ཆོ་གའི་སྒོ་ནས་འདི་མི་སྐྱེ། ། བྱང་ཆུབ་སེམས་འགྲེལ་ལས། དོན་དམ་པ་བྱང་ཆུབ་ཀྱི་སེམས་བསྒོམ་པའི་སྟོབས་ཀྱིས་བསྐྱེད་པར་བྱ་སྟེ་ཞེས་གསུངས་ལ། མདོ་སྡེ་རྒྱན་ལ་སོགས་པ་མཐའ་དག་ལས་ཀྱང་དོན་དེ་ཉིད་གསུངས་སོ།།

གལ་ཏེ་ཆོ་གས་ དོན་དམ་སེམས་བསྐྱེད། སྐྱེ་ན་ སྐྱོན་ཅི་ཡོད་སྙམ་ན། ནི། ། ཆོ་ག་དགོས་ན་ བརྡ་ལས་བྱུང་བའི་སེམས་བསྐྱེད་ དུ། འགྱུར ༑ ༑ ལ། འདི་ནི་དོན་དམ་ཆོས་ཉིད་ཀྱིས། །ཐོབ་པ་ཞེས་བྱའི་སེམས་ བསྐྱེད་ཡིན། །འདི་ལ་སྦྱོར་དངོས་རྗེས་གསུམ་གྱི། །ཆོ་ག་རྒྱལ་བས་གསུངས་པ་མེད། །མཁས་པ་ཐམས་ཅད་འདི་མི་མཛད། །མཛད་ཀྱང་ཆོ་གར་མི་འགྱུར་རོ། །དེས་ན་འདི་འདྲའི་རིགས་ཅན་ཀུན། །སངས་རྒྱས་བསྟན་པའི་གཟུགས་བརྙན་ཡིན། །དཔེར་ན་ཆུ་ལུད་ས་བོན་སོགས། །སོ་ནམ་ཞིང་པས་བྱར་ནུས་ཀྱི། །མྱུ་གུ་སྡོང་བུ་སྙེ་མ་སོགས། །ཞིང་ལས་འབྱུང་གི་མི་ལས་མིན། །དེ་བཞིན་ཀུན་རྫོབ་བྱང་ཆུབ་སེམས། །ཆོ་གའི་སྒོ་ནས་བསྐྱེད་ནུས་ཀྱི། །དོན་དམ་བྱང་ཆུབ་སེམས་དང་ནི། །ཟག་པ་མེད་པའི་སྡོམ་པ་དང༌། །བསམ་གཏན་གྱི་ནི་སྡོམ་པ་སོགས། །ངང་གིས་སྐྱེ་ཡི་ཆོ་གས་མིན། །འདི་དག་འཐད་པ་དང་བཅས་པ། །མདོ་དང་བསྟན་བཅོས་ཀུན་ལས་འབྱུང༌། །དོན་དམ་སེམས་བསྐྱེད་བྱའོ་ཞེས། །གལ་ཏེ་བརྒྱ་ལ་གསུངས་སྲིད་ཀྱང༌། ། སྤང་སྐོང་ལས་དོན་དམ་པ་བྱང་ཆུབ་ཀྱི་སེམས་བསྐྱེད་བྱ་བར་གསུངས་སོ་ཟེར་ནའང་སྤང་སྐོང་བོད་མ་ཡིན་གྱི་རྒྱ་གར་བ་མ་ཡིན་པས་པཎྜི་ཏ་རྣམས་གཙིགས་སུ་མི་བྱེད། གལ་ཏེ་གཙིགས་སུ་བྱེད་དགོས་ན་ཡང༌། དམ་བཅའ་ཡིན་གྱི་ཆོ་ག་མིན། །དཔེར་ན་སྦྱིན་པ་གཏོང་བར་བྱ། །ཚུལ་ཁྲིམས་དམ་པ་བསྲུང་བར་བྱ། །སངས་རྒྱས་ཡོན་ཏན་བསྒྲུབ་པར་བྱ། །དེ་ལ་སོགས་པ་གསུངས་པ་ སོ་སོ་ཐར་པ་ལས། བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་ཁྱིམ་ན་གླང་ཆེན་བཞིན༑༑འཆི་བདག་སྡེ་ནི་གཞོམ་པར་བྱ། །ཞེས་གསུངས་པ་ལའང་ཆོ་ག་མི་དགོས། ཀུན། །དམ་བཅའི་ཚིག་ཙམ་ཉིད་ཡིན་གྱི། །ཆོ་གའི་སྒོ་ནས་བསྐྱེད་པ་མིན། ། སྤང་སྐོང་ཡང་དེ་དང་འདྲ། ཡིན་ན་ཧ་ཅང་ཐལ་འགྱུར་ཞིང༌། །ཆོ་ག་ཡང་ནི་ཐུག་མེད་འགྱུར།། ཀྱེ་མ་འཇིག་རྟེན་བླུན་པོ་འདི། །རྒྱལ་བས་གསུངས་པ འི་སོ་སོར་ཐར་པའི་ལག་ལེན་དང༌།

བྱང་ཆུབ་སེམས་དཔའི་བསླབ་བྱ་དང་གསང་སྔགས་ཀྱི་དབང་བསྐུར་དང་རིམ་གཉིས་ལ་སོགས་པ་ཆོ་ག་དགོས་ངེས་པ། ཀུན་བོར་ནས། །མ་གསུངས་ པ་མདོ་བསྐུལ་རིང་མོ་དང༌། སེམས་ཙམ་པའི་སེམས་བསྐྱེད་ལ་སྡིག་བཤགས་བྱེད་པ་དང༌། དོན་དམ་སེམས་བསྐྱེད་དང༌། ཕག་མོའི་དབང་བསྐུར་ལ་སོགས་པ་གང་སངས་རྒྱས་ཀྱིས་མ་གསུངས་པ། ནན་གྱིས་འཚང་བ་ནི།། འདི་འདྲ་ཅིར་འགྱུར་བརྟག་དགོས་སོ།།དེ་ལྟར་སེམས་ཙམ་དབུ་མ་གཉིས།། རྣམ་གཞག་ཐ་དད་ཡོད་མོད་ཀྱི། །འོན་ཀྱང་ཐེག་ཆེན་ཀུན་མཐུན་པར། ། ལྟུང་བའི་རྣམ་གཞག་མུ་བཞི་གསུངས། །ལྟུང་མེད་ལྟུང་དང་ལྟུང་བ་ཡི། ། གཟུགས་བརྙན་ལྟུང་བ་མེད་པ་ཡི། །གཟུགས་བརྙན་ཞེས་བྱ་རྣམ་པ་བཞི། ། བསམ་པ་དག་པའི་སྦྱིན་པ་སོགས། །རྣམ་པ་ཀུན་ཏུ་ལྟུང་བ་མེད། །བསམ་པ་ངན་པའི་སྲོག་གཅོད་སོགས། །རྣམ་པ་ཀུན་ཏུ་ལྟུང་བར་འགྱུར། །དགེ་བའི་སེམས་ཀྱིས་བསད་པ་སོགས། །ལྟུང་བའི་གཟུགས་བརྙན་ཡིན་ཞེས་གསུངས ༑ ༑ གཞན་ལ་གནོད་ན་བརྫུན་མིན་ཡང༌། །ལྟུང་བ་མེད་པའི་གཟུགས་བརྙན་ཡིན། །མདོར་ན་སེམས་ཀྱི་འཕེན་པ་ལས། །གཞན་པའི་དགེ་སྡིག་ཡོད་མ་ཡིན། །འཕགས་པ་ལྷ་ཡིས་བཞི་བརྒྱ་པར། །བསམ་པས་བྱང་ཆུབ་སེམས་དཔའ་ཡི། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ། །གང་ཕྱིར་སེམས་དེ་གཙོ་བའི་ཕྱིར། །ཞེས་གསུངས་མདོ་རྒྱུད་གཞན་ལས་ཀྱང༌། །དགེ་སྡིག་རྣམ་གཞག་དེ་ལྟར་གསུངས ༑ ༑ བྱང་ཆུབ་སེམས་ཀྱི་བསླབ་པ་ལ། །བདག་གཞན་མཉམ་བརྗེ་གཉིས་སུ་གསུངས། ཁ་ཅིག་བརྗེ་བའི་བྱང་ཆུབ་སེམས། །བསྒོམ་དུ་མི་རུང་ཞེས་སུ་སྨྲ། ། སེམས་ཅན་ཀུན་གྱི་སྡུག་བསྔལ་བདག་ལ་སྨིན། །བདག་གི་བདེ་བས་དེ་ཀུན་བདེར་གྱུར་ཅིག །ཅེས་བྱ་བ་ལ་སོགས་པའི་སྨོན་ལམ་གདབ་ཏུ་མི་རུང་ཟེར་བ་ཡོད། དེ་ཡི་རྒྱུ་མཚན་འདི་སྐད་ལོ། །བདག་བདེ་གཞན་ལ་བྱིན་ནས་ནི། །གཞན་སྡུག་བདག་གིས་བླངས་གྱུར་ན། །སྨོན་ལམ་མཐའ་ནི་བཙན་པའི་ཕྱིར། །བདག་ནི་རྟག་ཏུ་སྡུག་བསྔལ་འགྱུར། །དེས་ན་འདི་འདྲའི་བྱང་ཆུབ་སེམས།

། བསྒོམ་པ་དེ་དག་ཐབས་མི་མཁས། །ནོར་པ་ཆེན་པོའི་ཆོས་ཡིན་ལོ། །དེ་དོན་འདི་ལྟར་བསམ་པར་བྱ། །བདག་གཞན་བརྗེ་བའི་བྱང་ཆུབ་སེམས། ། དགེ་བ་ཡིན་ནམ་སྡིག་ཡིན་བརྟག །གལ་ཏེ་དགེ་བ་ཡིན་ན་ནི། །དེ་ལས་སྡུག་བསྔལ་འབྱུང་བ་འགལ། །སྡིག་པ་ཡིན་ན་ ཆགས་སྡང་རྨོངས་པ། དུག་གསུམ་གྱིས ༑ ༑ བསྐྱེད་པའི་ལས་སུ་ཐལ་བར་འགྱུར། །བརྗེ་བ་དུག་གསུམ་མ་ཡིན་པས ༑ ༑ དེ་ལས་སྡུག་བསྔལ་ག་ལ་འབྱུང༌། །བྱང་ཆུབ་སེམས་དཔའི་བློ་སྦྱོང་བའི། །སྨོན་ལམ་འགའ་ཞིག་མཐའ་མི་བཙན། །གལ་ཏེ་བཙན་ན་མཛའ་བོའི་བུ། ། ཡིས་སེམས་ཅན་ཐམས་ཅད་ཀྱི་ཀླད་ནད་ཐམས་ཅད་བདག་ལ་སྨིན་ལ། སེམས་ཅན་ཐམས་ཅད་ཀླད་ནད་མེད་པར་གྱུར་ཅིག་ཅེས་སྨོན་ལམ་བཏབ་པས་དེ་ཀླད་ནད་ལས་གྲོལ་ནས་ལྷར་སྐྱེས་མཐར་སངས་རྒྱས། གལ་ཏེ་སྨོན་ལམ་གྱི་མཐའ་བཙན་ན། རྒྱུན་དུ་ཀླད་ནད་ཆེན་པོར་འགྱུར། དགོས་པ་ལས་མ་གྱུར་པ་བཞིན་ནོ། ། དུས་གསུམ་སངས་རྒྱས་ཐམས་ཅད་ཀྱང༌། །བདག་གཞན་བརྗེ་བ་བསྒོམ་པའི་ཕྱིར། །རྒྱུན་དུ་སྡུག་བསྔལ་ཐོབ་པར་འགྱུར། །བརྗེས་པའི་སེམས་ཅན་དེ་དག་ཀུན། ། སྡུག་བསྔལ་འབྱུང་བ་སྲིད་མི་འགྱུར། །དེས་ན་འདི་འདྲའི་གསང་ཚིག་ནི། ། བདུད་ཀྱི་ཡིན་པ་མི་ཤེས་སོ། །ཐབས་ལ་བསླུ་བའི་བདུད་ ཀྱིས་ཐབས་ཕྱིན་ཅི་ལོག་བསྟན་ནས་སེམས་ཅན་རྣམས་འཁོར་བ་ལས་མི་ཐར་བར་བྱེད་པ། ཡོད་ཅེས། །རྒྱལ་བས་གསུངས་པའང་དྲན་པར་བྱ། །བདག་གཞན་བརྗེ་བ་སངས་རྒྱས་ཀྱི།། བསྟན་པའི་སྙིང་པོ་ཡིན་པར་གསུངས༌། །འཕགས་པ་ཀླུ་སྒྲུབ་སྐྱོབ་ཉིད་ཀྱིས ༑༑ རིན་ཆེན་ཕྲེང་བར་འདི་སྐད་གསུངས། །བདག་ལ་དེ་དག་སྡིག་སྨིན་ཅིང་ ༑ ༑ བདག་དགེ་མ་ལུས་དེར་སྨིན་ཤོག །ཇི་སྲིད་སེམས་ཅད་འགའ་ཞིག་ཀྱང༌། །གང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག །དེ་སྐད་བརྗོད་པའི་བསོད་ནམས་འདི།། གལ་ཏེ་དེ་ནི་གཟུགས་ཅན་འགྱུར། །གངྒཱའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར། ། འདི་ཀླུ་སྒྲུབ་ཁྱོད་རང་གི་རང་བཟོ་མ་ཡིན་ནམ་ཞེ་ན་མ་ཡིན་ཏེ།

འདི་ནི་བཅོམ་ལྡན་འདས་ཀྱིས་གསུངས། ། གསུངས་ཀྱང་དྲང་དོན་ཡིན་ནོ་ཞེ་ན་ གཏན་ཚིགས་ཀྱང་ནི་འདི་ལ་སྣང༌། ། བའི་ཕྱིར་ངེས་དོན་ཡིན་ནོ།། དེ་ལ་སོགས་པ་ལེགས་པར་གསུངས། ། རྡོ་རྗེ་རྩེ་མོ་ལས། སེམས་ཅན་སངས་རྒྱས་མ་ཐོབ་བར། །བདག་འཚང་རྒྱ་བར་མ་གྱུར་ཅིག།ཅེས་གསུངས་པ་དང་ཡང་འགལ་བར་འགྱུར་རོ། ། སྤྱོད་འཇུག་ལས་ཀྱང་འདི་སྐད་དུ། །བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང༌། །འཁོར་བ་ན་ཡང་བདེ་བ་མེད། །དེ་སྐད་གསུངས་པ་ལེགས་པར་ཟུངས། ། གཞན་ཡང༌། འགྲོ་བའི་སྡུག་བསྔལ་གང་ཅིའང་རུང༌། །དེ་ཀུན་བདག་ལ་སྨིན་གྱུར་ཅིག།བྱང་ཆུབ་སེམས་དཔའི་དགེ་བ་ཡིས༑༑འགྲོ་བ་བདེ་ལ་སྤྱོད་པར་ཤོག །ཅེས་གསུངས་སོ། ། མདོ་དང་བསྟན་བཅོས་གཞན་ལས་ཀྱང༌། །ཆོས་ཀྱི་སྙིང་པོར་འདི་གསུངས་སོ། །དེས་ན་བདག་གཞན་བརྗེ་བ་ཤེས། །དེ་ནི་མྱུར་དུ་རྫོགས་འཚང་རྒྱ། །དེ་ཡི་བར་དུའང་འཇིག་རྟེན་གྱི།།ཕུན་སུམ་ཚོགས་པ་འབྱུང་བར་གསུངས།།བྱང་ཆུབ་སེམས་ཀྱི་གནད་འཆུགས་ན།།ཆོས་གཞན་གྱིས་ནི་འཚང་མི་རྒྱ༌།།སྟོང་ཉིད་ཉན་ཐོས་རྣམས་ཀྱང་བསྒཽམ། །དེ་ཡི་འབྲས་བུ་འགོག་པ་ཐོབ། །སོ་སོར་ཐར་པའི་མདོ་

ལས། སོ་སོ་ཐར་པ་བཏོན་པ་ལས།།བསོད་ནམས་གྲུབ་པ་གང་ཡོད་པ། །དེས་ནི་འཇིག་རྟེན་མ་ལུས་པ།།ཐུབ་དབང་གོ་འཕང་ཐོབ་པར་ཤོག །ཅེས་གསུངས་པ། བཞིན་དུ། །བསྔོ་བ་ཉན་ཐོས་རྣམས་ཀྱང་བྱེད། །འདུལ་བ་ལུང་ གི་ཀཱ་ཏྱཱ་ནའི་གདམས་ངག་ལས་སྟོང་ཉིད་ལ་སོགས་པ་དབུ་མ་དང་ཁྱད་མེད་པར་གསུངས། ལ་སོགས་པ་ ལས་བརྒྱ་པ་དང་གང་པོ་ལ་སོགས་པའི་རྟོགས་པ་བརྗོད་པ་བརྒྱ་པ། རུ། །སྟོང་པ་ཉིད་དང་སྐྱེ་མེད་དང༌། །མཁའ་དང་ ལག་མཐིལ་མཉམ་པ་སོགས། །ཆོས་ཀུན་མཉམ་ཉིད་རྟོགས་པའང་ གསུངས ༑ ༑ འདུལ་བ་ལུང་གི་ཐམས་ཅད་སྒྲོལ་གྱི་སྐྱེས་རབས་ལས་ བདག་གིས་བྲམ་ཟེ་ འདོད་པ་ལ།།དགའ་བས་ཤིང་རྟ་འདི་བཏང་བས།།དངོས་པོ་ཐམས་ཅད་བཏང་ནས་ནི། །རྫོགས་པའི་སངས་རྒྱས་ཐོབ་པར་ཤོག ། ཅེས་པ། དེ་ ལ། སོགས་ པ བསྔོ་བ་མང་དུ་གསུངས།།འོན་ཀྱང་ཐབས་ལ་མཁས་པ་ཡི།ཁྱད་པར་འགའ་ཞིག་མ་གསུངས་པས། ། ཕར་ཕྱིན་གྱི་ལུགས་ཀྱི་བསྐལ་པ་གྲངས་མེད་པ་གསུམ་ཕ་རོལ་དུ་ཕྱིན་པ་དྲུག་ལ་ཚོགས་གསོག་མི་ནུས། གསང་སྔགས་ཀྱི་ལུགས་ཀྱི་དབང་དང་རིམ་གཉིས་ལ་འཇུག་མི་ནུས་པས་སྟོང་ཉིད་རྟོགས་ཀྱང༌། རྫོགས་པའི་སངས་རྒྱས་བསྒྲུབ་མི་ནུས།།དེ་ཕྱིར་ཐབས་མཁས་ཤེས་རབ་ཉིད།།སངས་རྒྱས་རྒྱུ་ཡི་གཙོ་བོ་ཡིན། །སངས་རྒྱས་དགོངས་པ་མི་ཤེས་པར། །ཆོས་ལྟར་བཅོས་པས་བླུན་པོ་འགའ། །ངོ་མཚར་བསྐྱེད་ཀྱི་མཁས་པ་རྣམས། ཁྲེལ་བར་འགྱུར་བ་འདི་འདྲ་ཡོད། ། ཆང་དང་དུག་དང་མཚོན་ཆ་དང༌། །གཞན་གྱི་ལོངས་སྤྱོད་སྟེར་བ་དང༌། ། གསོད་སར་ཕྱུགས་མ་སྟེར་བ་དང༌། །མཆོག་གི་ནོར་ནི་མཆོག་མིན་ལ། ། སྟེར་ རབ་ཏུ་བྱུང་བའི་ནོར་ཁྱིམ་པ་ལ་སྟེར་བ་ལྟ་བུ། སོགས་མདོ་ལས་བཀག་པས་ན། ། མ་དག་པ་ཡི་སྦྱིན་པ་ཡིན། །ཉན་ཐོས་ཀྱི་ནི་སྡོམ་པ་ལ། །ཐེག་པ་ཆེན་པོར་འཆོས་པ་ སོ་སོ་ཐར་པའི་སྡོམ་པ་ཇི་སྲིད་འཚོའི་བར་དུ་ལེན་པ་ལ། ཇི་སྲིད་སངས་མ་རྒྱས་ཀྱི་བར་དུ་ལེན་དགོས་ཟེར་བ། དང༌། །དེ་བཞིན་ཐེག་ཆེན་ཉན་ཐོས་སུ། །ཆོས་པ་ ཐེག་ཆེན་གྱི་སྡོམ་པ་སེམས་ལ་སྐྱེ་བ་ལ་ཉན་ཐོས་ཀྱི་ལུགས་རྣམ་པར་རིག་བྱེད་མ་ཡིན་པའི་གཟུགས་ཡིན་ཟེར་བ།

ཚུལ་ཁྲིམས་མ་དག་པ། །རང་ཉིད་ཚུལ་ཁྲིམས་བསྲུངས་ན་ཡང་ ༑༑ ཚུལ་ཁྲིམས་ལ་ནི་མཆོག་འཛིན་ཅིང༌། །གཞན་ལ་ཁྱད་གསོད་བྱེད་པ་ནི། །མ་དག་པ་ཡི་ཚུལ་ཁྲིམས་ཡིན། །དཀོན་མཆོག་གསུམ་དང་བླ་མ་ལ ༑༑ གནོད་ཅིང་བསྟན་པ་འཇིག་པ་ལ། ཁྲོས་ན་ལྡོག་པར་ནུས་བཞིན་དུ།། བཟོད་པ་བསྒོམས་ན་མ་དག་པའོ། །ལོག་པའི་ཆོས་ལ་དགའ་བ་དང༌། ། ཐོས་བསམ་བསྒོམ་གསུམ་ནོར་བ་ལ། །བརྩོན་འགྲུས་ཆེན་པོ་བྱེད་པ་ སོགས ༑ མ་དག་པ་ཡི་བརྩོན་འགྲུས་ཡིན། །མི་མཁས་སྟོང་ཉིད་བསྒོམ་པ་ དང་ ༑ ༑ གནད་འཆུགས་པ་ཡི་ཐབས་ལམ་སོགས། །རྣམ་རྟོག་ ཆོས་རྗེ་ས་པཎ་གསུང་རབ་ཁ་སྐོང་པོད་དང་པོ། མེལ་པོའི་ཤུལ་བཞག་ལས། ས་སྐྱ་བཀའ་འབུམ། PAGE 160PAGE 161