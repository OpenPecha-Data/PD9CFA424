མང་དུ་ཟློས་ཤིང་བྲི་བར་བྱའོ། །དེ་ལ་དབྱིབས་ཀྱི་ཁྱད་པར་ནི་བྲི་བའི་གཞི་ལ་ལེགས་པར་ཤོང་ཞིང་མཛེས་ན་ནི་ཆུང་བ་དང༌། སྤེལ་ཚིག་གི་ཡི་གེ་མང་བ་དགོས་ན་བྲི་གཞི་ཆེ་བར་བྱ་བ་གང་ཡང་རུང་བ་ལ་ཉེས་པ་མེད་དོ། །དེའང་ལྟེ་བའི་ཕྱོགས་སུ་སྣ་ཚོགས་རྡོ་རྗེ་ཕྱོགས་རེ་རེར་རྭ་གསུམ་གསུམ་དང་ལྡན་པ་སྟེ། དེ་ལྟར་ན་རྩེ་མོ་བཅུ་གཉིས་པར་འགྱུར་རོ། །དེའི་ལྟེ་བ་ལ་ཡི་གེ་ཧཱུྃ་ཆེན་པོ་གཅིག་གི་ལྟོ་བར་བྃ་བྲིས་ལ། དེའི་ལྟེ་བ་ལ་ཨོཾ་ཨཱཿཧཱུྃ་ཆེ་གེ་མོ་རཀྵཿརཀྵཿཞེས་བྱ་བ་ལ་སོགས་པའི་ལས་ཀྱི་ཤམ་བུ་སྤེལ་བར་བྱའོ། །སྤེལ་ཚིག་རྣམས་ནི་འོག་ནས་འབྱུང་བ་ཐམས་ཅད་ལ་སྦྱར་བར་བྱའོ། །སྣ་ཚོགས་རྡོ་རྗེའི་རྭ་དབུས་མ་བཞི་ལ་སྙིང་པོའི་རྣལ་འབྱོར་མ་བཞིའི་ས་བོན་མ་ནིང་བཞི་དང་སྤེལ་བ་བྲི་སྟེ། ཤར་དུ་ཌཱྃ་རྀ་ཆེ་གེ་མོ་ཞེས་བྱ་བའི་སྤེལ་ཚིག་བྲི་བར་བྱའོ། །དེ་བཞིན་དུ་སྤེལ་ཚིག་དང་བཅས་པ་སྟེ། བྱང་དུ་ལྃ་རཱྀ། ནུབ་ཏུ་ཁྃ་ལྀ། ལྷོ་རུ་རཱུྃ་

( ¡¶ ཞ ¡·¡¶ ལུ ¡· ཏུཾ ) ལཱྀ། ཞེས་བྱ་བའོ། །དེའི་ཕྱི་རོལ་དུ་མུ་ཁྱུད་ཕྲ་བ་གཅིག་ལ་དབྱངས་ཡིག་མ་ནིང་དང་བྲལ་བ་བཅུ་གཉིས་ཤར་ནས་བརྩམས་ཏེ། གཡོན་སྐོར་དུ་བྲི་བར་བྱའོ། །དེའི་ཕྱི་རོལ་དུ་པདྨ་འདབ་མ་བརྒྱད་པ་ཅིག་ཐུགས་ཀྱི་འཁོར་ལོའི་ས་བོན་རྣམས་ཧཱུྃ་དང་སྤེལ་བ་བྲི་བར་བྱ་སྟེ། དེ་ལ་ཧཱུྃ་དང་ས་བོན་གྱི་བར་དུ་མིང་གཞུག་པའམ། གཉིས་ཀའི་གཤམ་དུ་མིང་གཞུག་པར་བྱ་སྟེ། དེ་ལའང་འདི་ལྟར་ཤར་དུ་ཁྃ་པྲྃ་ཆེ་གེ་མོ་རཀྵ་རཀྵ་ཧཱུྃ་ཞེས་བྱ་བའམ ༑ ཁྃ་པྲྃ་ཧཱུྃ་ཆེ་གེ་མོ་རཀྵ་རཀྵ། ཞེས་བྱ་བ་སྟེ་ཇི་ལྟར་བདེ་བར་བྲི་བར་བྱའོ།། དེ་བཞིན་དུ་རྒྱས་པ་ཀུན་ལ་སྦྱར་ཏེ་ཤེས་པར་བྱའོ། །བྱང་དུ་ཀྃ་ ( ¡¶ ཞ ¡·¡¶ ལུ ¡· མཾ་ ) ཙྃ་ཧཱུྃ། ནུབ་ཏུ་ཀྃ་པྃ་ ( ¡¶ ཞ ¡·¡¶ ལུ ¡· པྲཾ་ ) ཧཱུྃ། ལྷོར་བྃ་མྃ ( ¡¶ ལུ ¡· ལཾ་ ) ཧཱུྃ། མེར་སུྃ་བྃ་ ( ¡¶ ལུ ¡· བིཾ་ ) ཧཱུྃ། སྲིན་པོར་ཨ་ ( ¡¶ ཞ ¡·¡¶ ལུ ¡· ཨཾ་ ) ཁྃ་ཧཱུྃ། དབང་ལྡན་དུ་བྃ་ ¡Ã ལྃ་ཧྲྃ་ ( ¡¶ ཞ ¡· ཏྲུཾ་ ¡¶ ལུ ¡· + ཏྲཾ་ ) ཧཱུྃ། ཞེས་བྱ་བའོ། །དེའི་ཕྱི་རོལ་དུ་མུ་ཁྱུད་ཕྲ་བ་གཅིག་ལ་འདབ་མ་རེ་རེའི་ཐད་སོར་གསལ་བྱེད་བརྒྱད་དེ། འདི་ལྟར་ཤར་ནས་གཡོན་སྐོར་གྱིས། ཀྃ་ཁྃ་ ¡Ã གྃ་གྷྃ ( ¡¶ ཞ ¡· གྷཾ་བྷཾ་ ) ། མེ་ནས་བཟུང་སྟེ་གཡས་སྐོར་གྱིས། ངྃ་ཙྃ་ཚྃ་ཛྃ། ཞེས་བྱ་བའོ། །དེའི་ཕྱི་རོལ་དུ་སྣ་ཚོགས་རྡོ་རྗེ། ཕྱོགས་རེ་རེར་རྭ་གསུམ་གསུམ་པའི་དབུས་མ་རྣམས་ལ་ཞལ་བཞི་པའི་སྔགས་ཤར་ནས་བརྩམས་ཏེ་གཡོན་སྐོར་དུ་འབྲི་བར་བྱའོ། །ཤར་ཕྱོགས་སུ། ཨོཾ་སུམྦྷ་ནི་སུམྦྷ་ཆེ་གེ་མོ་རཀྵ་རཀྵ་ཀུ་རུ་ཧུྃ་ཧཱུྃ་ཕཊ ༑ དེ་བཞིན་དུ་ཐམས་ཅད་ལ་སྤེལ་ཚིག་དང་བཅས་པ་སྟེ། བྱང་ཕྱོགས་སུ་གྲིཧྣ་གྲིཧྣ་ཧུྃ་ཧཱུྃ་ཕཊ། ནུབ་ཕྱོགས་སུ་ཨོཾ་གྲིཧྣཱ་པ་ཡ་གྲིཧྣཱ་པ་ཡ་ཧུྃ་ཧཱུྃ་ཕཊ། ལྷཽར་ཨཱ་ན་ཡ་ཧོ། བྷ་ག་ཝཱཾ་ ( ¡¶ ཞ ¡· ཝཱན་ ) བཛྲ་རཱ་ཛཱ་ཧཱུྃ་ཧཱུྃ་ཕཊ། ཅེས་བྱ་བའོ། །དེའི་ཕྱི་རོལ་དུ་འདབ་མ་བཅུ་དྲུག་པ། འདབ་མ་རྣམས་ཀྱི་དབྱངས་ ( ¡¶ ཞ ¡· སྤང་ ) ཐུང་བ་སྟེ། བྲི་བའི་གཞི་ཕྲ་བ་ཞིག་ལ་ཤར་ནས་བརྩམས་ཏེ་ཨཱ་ལི་བཅུ་དྲུག་གཡོན་སྐོར་གྱིས་འབྲི་བར་བྱའོ།

།འདབ་མ་བཅུ་དྲུག་པའི་ཕྱི་རོལ་དུ་འཁོར་ལོ་རྩིབས་བཅུ་དྲུག་པ་སྟེ ༑ གསུང་གི་འཁོར་ལོ་དང༌། སྐུའི་འཁོར་ལོ་ཕྱོགས་མཚམས་བརྒྱད་དུ་འཁོར་ལོ་རྩིབས་ ( ¡¶ ལུ ¡· - རྩིབས་ ) གཉིས་གཉིས་པ་བརྟན་པར་བྲིའོ། །དེའང་གཙོ་བོ་ལ་ཞལ་བལྟས་པའི་གཡས་ངོས་རྣམས་སུ་ནི་སྐུའི་འཁོར་ལོ་རྣམས་འོང་ལ། སྐུའི་འཁོར་ལོ་ཞལ་ནང་དུ་བལྟས་པའི་གཡོན་ངོས་རྣམས་སུ་ནི་གསུང་གི་འཁོར་ལོ་རྣམས་ཧྲཱིཿདང་སྤེལ་བ། སྐུའི་འཁོར་ལོ་རྣམས་ནི་ཨྃ་དང་སྤེལ་ཞིང༌། སོ་སོ་ལ་བསྒྲུབ་བྱའི་མིང་དང་སྤེལ་བར་བྱ་སྟེ། སྤེལ་ལུགས་གཉིས་པོ་ནི་ཐུགས་ཀྱི་འཁོར་ལོའི་སྐབས་སུ་བཤད་པ་ལྟར་ཡིན་ནོ། །དེ་ལ་གསུང་གི་འཁོར་ལོའི་ཤར་ཕྱོགས་སུ ༑ ¡Ã ཨཱྃ་ཨཱཾ་ ( ¡¶ ཞ ¡· ཨོཾ་ ) ཧྲཱིཿ བྱང་དུ་བྃ་མཾ་ཧྲཱིཿ ནུབ་ཏུ་ ¡Ã བཾ་མ་ ( ¡¶ ཞ ¡· ཨཾ་བཾ་ ) ཧྲཱིཿ ལྷོར་པྃ་སུྃ་ཧྲཱིཿ མེར་སུྃ་ཤྃ་ ( ¡¶ ལུ ¡· ཤྱཾ་ ) ཧྲཱྃཿ སྲིན་པོར་བཾ་སུྃ་ཧྲཱིཿ རླུང་དུ་མུྃ་ ( ¡¶ ལུ ¡· མཾ་ ) ཧྃ་ཧྲཱིཿ དབང་ལྡན་དུ་བིཾ་ ( ¡¶ ཞ ¡· མཾ་ ) ཁྃ་ཧྲཱིཿ ཞེས་བྱ་བ་བྲིའོ། །སྐུའི་འཁོར་ལོའི་ཤར་ཕྱོགས་སུ་མྃ་ཙྃ་ཨོཾ། བྱང་དུ་རྃ་ཁྃ་ཨོཾ། ནུབ་ཏུ་ཧྃ་སཾ་ ( ¡¶ ཞ ¡·¡¶ ལུ ¡· ཤཾ་ ) ཨོཾ། ལྷོར་ཨྃ་ཙྃ་ཨོཾ། མེར་ ¡Ã ཧེཾ་སུྃ་ ( ¡¶ ཞ ¡· ཧཾ་སཾ་ ) ཨོཾ། སྲིན་པོར་བྃ་མྃ་ཨོཾ། རླུང་དུ་བཻ་ྃ ( ¡¶ ཞ ¡·¡¶ ལུ ¡· བཾ་ ) ཙྃ་ཨོཾ། དབང་ལྡན་དུ་བྃ་མྃ་ཨོཾ། ཐམས་ཅད་དུ་ཡང་བསྒྲུབ་བྱའི་མིང་སྤེལ་བར་བྱ་སྟེ། དེའང་ས་བོན་གཉིས་ཀྱི་མགོ་ཨོཾ་ལ་སོགས་པའི་གོང་དུ་བྲི་བར་གཞུང་ལས་མངོན་ནོ། །དེའི་ཕྱི་རོལ་དུ་མུ་ཁྱུད་ཕྲ་བ་ཞིག་ལ། ས་བོན་རྣམས་བྲི་བ་ནི། གསུང་གི་འཁོར་ལོའི་ཤར་ཕྱོགས་ནས་གཡོན་སྐོར་གྱིས། ཛྷྃ་ཉྃ་ ¡Ã ཊྃ་ཋྃ ( ¡¶ ཞ ¡· ཌཾ་ཐཾ ) ། མེ་མཚམས་ནས་གཡས་སྐོར་གྱི་རིམ་པས། ཌྃ་ཌྷྃ་ཎྃ་ཏ ( ¡¶ ཞ ¡· ཌཾ ) ། སྐུའི་འཁོར་ལོའི་ཤར་ནས་གཡོན་སྐོར་གྱི་རིམ་པས། ཐྃ་དྃ་ངྷྃ་ནྃ་ངོ༌། །མེ་མཚམས་ནས་གཡས་སྐོར་གྱི་རིམ་པས། པྃ་ཕྃ་བྃ་བྷྃ། ཞེས་བྱ་བ་རྣམས་བྲི་བར་བྱའོ ༑ ༑ དེ་དག་ཐམས་ཅད་ཀྱི་ཕྱི་རོལ་དུ་གྲུ་བཞི་པ་ལ་སྒོ་བཞི་པ་བྲིས་ལ།

སྒོ་བཞིར་སྒོ་མ་བཞིའི་ས་བོན་དང༌། ཡ་ར་ལ་ཝ་དང༌། ཧཱུྃ་སྤེལ་བ་འབྲི་བར་བྱ་སྟེ། དེའང་ཤར་དུ་ཀཾ་ཡཾ་ཆེ་གེ་མོ་ལ་རཀྵ་རཀྵ་ཧཱུྃ། དེ་བཞིན་དུ་བྱང་དུ་ཨྃ་ ( ¡¶ ལུ ¡· ཨུཾ་ ) རྃ་ཧཱུྃ ༑ ནུབ་ཏུ་སྭཱྃ་ ( ¡¶ ཞ ¡·¡¶ ལུ ¡· ཤྃ་ ) ལྃ་ཧཱུྃ། ལྷོར་སཱུྃ་ཝྃ་ ( ¡¶ ཞ ¡·¡¶ ལུ ¡· ཁྃ་ ) ཧཱུྃ། ཡང་མཚམས་བཞིར་མཚམས་མའི་ས་བོན་དང༌། ཤ་ཥ་ས་ཧ་དང༌། ཕཊ་སྤེལ་བར་བྱ་སྟེ། དེའང་མེར་ ¡Ã ཡྃ་ཤྃ་ ( ¡¶ ཞ ¡·¡¶ ལུ ¡· ཤཾ་ཡཾ་ ) ཆེ་གེ་མོ་ལ་རཀྵ་རཀྵ་ཕཊ། ཅེས་བྱའོ། །དེ་བཞིན་དུ་སྲིན་པོར་ཡྃ་ཥྃ་ཕཊ། རླུང་དུ་ཡྃ་སྃ་ཕཊ། དབང་ལྡན་དུ་ཡྃ་ཧྃ་ཕཊ། ཅེས་པ་བྲིའོ ༑ ༑ སྒོ་མཚམས་ ( ¡¶ ཞ ¡·¡¶ ལུ ¡· རྣམས་ ) ཀྱི་སྟེང་དུ་རྡོ་རྗེ་རྩེ་མོ་བཞི་པའི་ཁོངས་སུ་རྭ་དབུས་མའི་ཚུལ་དུ་ཁྲོ་བོའི་ཞལ་བྲི། མཚམས་རྣམས་སུ་ཉི་མ་དང་ཟླ་བའི་སྟེང་དུ་རྡོ་རྗེ་རྩེ་བཞི་པའི་ཁོངས་སུ་སྔ་མ་བཞིན་ཁྲོ་བོའི་ཞལ་བྲི། ཁྲོ་བོ་རྣམས་ཀྱི་ཞལ་གྱི་ནང་དུ་རྐང་པ་བརྒྱད་པའི་སྔགས་ཕྱོགས་རྣམས་ནི་ཤར་ནས་གཡོན་སྐོར། མཚམས་རྣམས་ནི་མེ་ནས་གཡས་སྐོར་དུ་བྲི་བར་བྱའོ། །དེ་ལ་ཤར་དུ། ཨོཾ་ན་མོ་བྷ་ག་ཝ་ཏེ་ ¡Ã ཝཱི་རེ་ ( ¡¶ ཞ ¡· - ཝཱི་རེ་ ) ཤཱ་ཡ། ཆེ་གེ་མོ་ལ་རཀྵ་རཀྵ་ཀུ་ ( ¡¶ ཞ ¡· - ཀུ་ ) རུ་ཧཱུྃ་ཧཱུྃ་ཕཊ། དེ་བཞིན་དུ་ཐམས་ཅད་ལ་སྤེལ་ཚིག་དང་བཅས་པ་སྟེ། བྱང་དུ། ཨོཾ་མ་ཧཱ་ཀལྤཱ་གྣི་ས་ནི་བྷཱ་ཡ་ཧཱུྃ་ཧཱུྃ་ཕཊ། ནུབ་ཏུ་ཨོཾ་ཛ་ཊཱ་མ་ཀུ་ཊོཏྐ་ཊཱ་ ( ¡¶ ཞ ¡· - ཊཱ་ ) ཡ་ཧཱུྃ་ཧཱུྃ་ཕཊ། ལྷོར་ཨོཾ་དྃཥྟཱ་ཀ་ར་ལོ་གྲ་བྷཱི་ཥ་ ¡Ã མ་ནུ་ ( ¡¶ ཞ ¡·¡¶ ལུ ¡· ནུ་མ་ ) ཁཱ་ཡ་ཧཱུྃ་ཧཱུྃ་ཕཊ། མེར་ཨོཾ་ས་ཧ་སྲ་ ¡Ã བྷུ་ཛ་ ( ¡¶ ཞ ¡· - བྷུ་ཛ་ ) བྷཱ་པུ་རཱ་ཡ་ཧཱུྃ་ཧཱུྃ་ཕཊ། སྲིན་པོར་ཨོཾ་པ་ར་ཤུ་པཱ་ཤོ་དྱ་ཏ་ཤཱུ་ལ་ཁ་ཊྭཱཾ་ག་ངྷཱ་རི་ཎེ་ ( ¡¶ ཞ ¡· ཎ་ ) ཧཱུྃ་ཧཱུྃ་ཕཊ། རླུང་དུ་ཨོཾ་ ¡Ã བྱཱ་གྷྲ་ཨ་ ( ¡¶ ཞ ¡· ནྱཱ་ཏྲ་ ) ཛི་ནཱ་མྦར་ངྷ་རཱ་ཡ་ཧཱུྃ་ཧཱུྃ་ཕཊ། དབང་ལྡན་དུ་ཨོཾ་མ་ཧཱ་ ¡Ã ངྷཱུམྦྲཱནྡྷ་ ( ¡¶ ཞ ¡· དྷུ་མྲཱ་ན་ ) ཀཱ་ར་ཝ་པུ་ཥཱ་ཡ་ཧཱུྃ་ཧཱུྃ་ཕཊ། ཅེས་བྲིའོ། ཁྲོ་བོའི་ཞལ་རྣམས་ཀྱི་བར་བརྒྱད་དུ་ཉི་མ་དང་ཟླ་བའི་སྟེང་དུ་རྡོ་རྗེ་ཕྱེད་པ་རེ་བྲི་བར་བྱའོ།

།ཞེས་གསུང་ངོ༌།། དེའི་ཕྱི་རོལ་དུ་མུ་ཁྱུད་ལ་ཕྱིར་བཟློག་པ་ ¡Ã སྲུང་བ་ ( ¡¶ ལུ ¡· - སྲུང་བ་ ) ཆེན་མོའི་ཇགས་བྲི་བར་བྱ་སྟེ། ནམཿས་མནྟ་ཀཱ་ཡ་ཝཱ་ཀྩིཏྟ་བཛྲ་ཧེ་རུ་ཀཱ་ནཱ། ཨོཾ་ཧཱུྃ་བཛྲ་ཧེ་རུ་ཀ ཙ་ཀྲ་ཝརྟི་སརྦ་ལོ་ཀི་ལོ་ཀཏྟོ་ར་ནི། ཡནྟྲ། མནྟྲ། ཏནྟྲ་ཙཱུརྞ་པྲ་ཡོ་ག་དེ་ནི་ཡི་ན་ཀེ་ན། ཙི་ཏ་ཀྲི་ཏཱ་ནི་སརྦཱ་ཨཱ་ན་ཀ་ཨཱ་ཀ ཏ ¡Ã རྫྫ་ ( ¡¶ ཞ ¡· སྫ་ ) ཡ་ཏ ¡Ã རྫྫ་ ( ¡¶ ཞ ¡· སྫ་ ) ཡ། གྲྀཧྞ་གྲྀཧྞ། བྷཀྵ་ཡ་ ( ¡¶ ཞ ¡· - ཡ་ ) བྷཀྵ་ཡ ( ¡¶ ཞ ¡· - ཡ ) ། ཏྲཱ་ས་ཡ་ཏྲཱ་ས་ཡ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཀྵྨཱྃ་ཀྵྨཱྃ། མ་ཐ་མ་ཐ། བི་དྷྭཱནྶ་ཡ་བི་དྷྭཱནྶ་ཡ། ཤ་ཏ་ས་ཧ་སྲ་ ( ¡¶ ཞ ¡· ཤྲ་ ) ངྷ་ ( ¡¶ ཞ ¡· ཏ་ ) ཙཱུརྞ་ཡ། ཨོཾ་ཕཊ་བཛྲ་ཧེ་རུ་ཀ་ཨུཥྞཱི་ཥ། ( ཙ་ཀྲ་ཝརྟི་ཏ་སྱཻ་བྃ་མུ་ཁྃ་ཙཀྵུཿབནྡྷ་བནྡྷ་ཧཱུྃ་ཧཱུྃ། ཆེ་གེ་མོ་ཤཱནྟིཾ་ཀུ་རུ་ཧཱུྃ་ཧཱུྃ་ཕཊ་ཨོཾ་ ( ¡¶ ཞ ¡· - ཨོཾ་ ) སྭཱ་ཧཱ། དེའི་ཕྱི་རོལ་དུ་མུ་ཁྱུད་ཕྲ་མོ་ཞིག་ལ་ཀྵའི་ཕྲེང་བ་ ¡Ã འབྲི་བར་ ( ¡¶ ཞ ¡· - འབྲི་བར་ ) བྱའོ། །དེའི་ཕྱི་རོལ་དུ་མུ་ཁྱུད་ཕྲ་མོ་ཞིག་ལ་དབྱངས་ཡིག་ཚར་གཉིས་གཡོན་སྐོར་དུ་འབྲི་བར་བྱའོ། །དེའི་ཕྱི་རོལ་དུ་ཐ་ལོག་གི་ཕྲེང་བ་འབྲི་བར་བྱའོ། །དེའི་ཕྱི་རོལ་དུ་རྡོ་རྗེའི་ཕྲེང་བས་ཀུན་ནས་བསྐོར་བའཽ། །སྔགས་ཐམས་ཅད་ལ་མིང་དང་སྤེལ་བའི་དུས་སུ་ལས་དང་རྗེས་སུ་མཐུན་པའི་ཤམ་བུ་གདགས་པར་བྱ་སྟེ། དེའང་སྲུང་བ་ལ་རཀྵ་ཀུ་རུ་ཞེས་བྱ་བ་དང༌། ནད་དང་སྡུག་བསྔལ་ཞི་བར་འདོད་ན་ཤཱནྟིཾ་ཀུ་རུ་ཞེས་བྱ་བ་དང༌། རྒྱས་པར་འདོད་ན་ཚེ་དང་བསོད་ནམས་པུཥྟིཾ་ཀུ་རུ་ཞེས་བྱ་བ་དང༌། དབང་དུ་བྱ་བར་འདོད་ན་ཆེ་གེ་མོ་ཝ་ཤཾ་ཀུ་རུ་ཞེས་བྱའོ། །དྲག་པོའི་ལས་རྣམས་བསྒྲུབ་བྱའི་མིང་དང་ཆེ་གེ་མོ་མཱ་ར་ཡ་ཕཊ ༑ ཅེས་བྱ་བ་ལ་སོགས་པ་གང་འདོད་པ་དང་སྤེལ་བར་བྱའོ། །ཕྱིར་བཟློག་པ་དང་དྲག་པོའི་ལས་རྣམས་ལ་ཡིག་མགོ་ཕྱིར་བསྟན་པ་འབྲི་བར་བྱའོ། །སྲུང་བ་ལ་སོགས་པ་ལས་འཇམ་པོ་རྣམས་ལ་ཡི་གེའི་མགོ་ནང་དུ་བསྟན་ལ་འབྲི་བར་བྱའོ།།

ཚོན་རྩིའི་ཁ་དོག་ནི་སྤྱིར་མི་དགོས་མོད་ཀྱི་ཚོན་གྱིས་འབྲི་བར་འདོད་ན། སྣ་ཚོགས་རྡོ་རྗེའི་ལྟེ་བ་དང་ཐུགས་ཀྱི་འཁོར་ལོ་སྔོན་པོར་བྱ། སྐུའི་དཀར། གསུང་གི་དམར། སྣ་ཚོགས་རྡོ་རྗེ་ཆ་གཉིས་དང༌། དཀྱིལ་འཁོར་གྱི་ཕྱོགས་དང་སྒོ་བཞི་དང༌༑ ཞལ་ ( ¡¶ ཞ ¡· + དང་ ) རྡོ་རྗེ་དང་བཅས་པ་དང༌། གཞི་རྣམས་ནི་ཕྱོགས་མདོག་སྟེ༑ ཤར་སྔོ། ལྷོ་སེར། ནུབ་དམར། བྱང་ལྗང༌། ཟླ་བ་ ¡Ã གཅིག ( ¡¶ ལུ ¡· བཅུ་ གཉིས་ ) དཀར། ཉི་མ་ ¡Ã གཅིག་ ( ¡¶ ལུ ¡· བཅུ་ ) གཉིས་དམར། གཞན་རྣམས་ནི་ཇི་ལྟར་མཛེས་པ་འབྲི་བར་བྱའོ། །ཇི་ལྟར་བྲི་བའི་དབྱིབས་བསྟན་ཟིན་ཏོ།། །། བྲིས་ནས་ཇི་ལྟར་བསྒྲུབ་པར་བྱ་བ་ནི། རབ་ཏུ་གནས་པ་ ( ¡¶ ཞ ¡· + བྱ་བ་ ) གཞུང་གང་ཡང་རུང་བ་བཞིན་བྱས་ལ། དེ་ནས་ལས་འཇམ་པོ་རྣམས་ལ་རང་གི་ལུས་ཀྱི་མགོ་དང་དཔུང་པ་ལ་བཅང་བའམ། གསེར་རམ་དངུལ་གྱི་བུམ་པའི་ནང་དུ་བདུད་རྩི་དང་དཀར་གསུམ་གྱིས་སྦངས་ ( ¡¶ ཞ ¡· སྦགས་ ) པའི་འབྲུ་སྣ་ཚོགས་ཀྱི་དབུས་སུ་ཙནྡན་དང་ལྡན་པའི་སྲད་བུ་དཀར་པོས་དཀྲིས་ཏེ། འབྲུའི་དབུས་སུ་བཞག་ལ། རྐང་པ་བརྒྱད་པ་ཟློས་ཤིང་མཆོད་པ་བྱས་པས་བཅང་བ་ཡིན་ནོ། ། དྲག་པོ་རྣམས་ལ་རྫའམ་རྡོ་རྗེའི་བུམ་པར། གསད་པར་འདོད་ན་ཁྲག་དང་དུག་གི་ནང་དུ་བཞག་ལ། སྨྱཽ་བར་འདོད་ན་ཆང་གི་ནང་དུ་བཅུག་སྟེ་སའི་འོག་ཏུ་སྦ་བ་ཡིན་ནོ། །དེ་ལྟར་འཁོར་ལོ་བསྒོམ་པ་དང་བཅང་བ་ལ་བརྟེན་ནས་རྩ་བ་དང་ཡན་ལག་གི་ལས་ཐམས་ཅད་འགྲུབ་པ་ཡིན་ནོ། །ཞེས་རྒྱུད་ལས་འབྱུང་བ་ཡིན་ནོ། ། བསྒོམ་དང་བྲི་བའི་མན་ངག་རབ་ཟབ་པ། །ངེས་བརྗོད་རྒྱུད་ལས་མན་ངག་ཇི་བཞིན་བཏུས། །ལས་འདིས་འགྲོ་ཀུན་བདུད་ཀྱི་ཚོགས་བཅོམ་སྟེ། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ངེས་པར་བརྗོད་པ་རྒྱུད་བླ་མའི་ལེའུ་ཉི་ཤུ་རྩ་གཅིག་དང་ ༑ རྩ་གཉིས་པ་ལས་འབྱུང་བའི་འཕྲུལ་འཁོར་བསྒོམ་པ་དང་བྲིས་ཏེ་བཅངས་པས་ལས་དུ་མ་འགྲུབ་པའི་སྒྲུབ་ཐབས་འདི། དད་པས་ལན་མང་དུ་གསོལ་བ་འདེབས་པའི་སློབ་མ་རྩཱ་མིའི་ངོར་ཤཱཀྱའི་དགེ་བསྙེན་གྲགས་པ་རྒྱལ་མཚན་གྱིས་ཉེ་བར་སྦྱར་བ་རྫོགས་སོ།

།འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག མཾ་ག་ལཾ་བྷ་ཝནྟུ།། །།༄༅། །བཤད་ཐབས་ཀྱི་མན་ངག་ཀུན་ཏུ་སྤྱོད་པའི་བསྡུས་དོན་བཞུགས། ། ༄༅། །བླ་མ་རྗེ་བཙུན་རིན་ཆེན་ལྟ་བུ་དང༌། །ཆོས་སྐུའི་སྣང་བ་རྣམ་གསུམ་མཁའ་འགྲོ་དང༌། །ཀུན་སྤྱོད་གསུམ་སྟོན་གཞུང་གི་ཚོགས་རྣམས་ལ། ། གུས་པས་བཏུད་ནས་རྒྱུད་དོན་ཅུང་ཟད་བྲི། །དེ་ལ་དཔལ་བདེ་མཆོག་ནམ་མཁའ་དང་མཉམ་པ་སྙིགས་མ་ལྔ་ལྡན་གྱི་སེམས་ཅན་ལ་མཁོ་བའི་ཡན་ལག་ཏུ་མ་གྱུར་པས་བདེ་མཆོག་ཉུང་ངུ་གསུངས་ལ། དོན་དེ་ཡང་དོན་རྒྱས་པར་གཞུང་ཉུང་བས་དཀའ་བའི་གནས་ལ་བཤད་པའི་རྒྱུད་ལྔ་གསུངས་པ་ལས་འདིར་ཆོ་གའི་ཡན་ལག་གཙོར་སྟོན་པའི་རྒྱུད་དོ། །དེ་ལ་ཡང་རྟོག་པ་དྲུག་ཅུ་རྩ་བཞི་བཞུགས་པ་ལས ༑ རྟོག་པ་ཉི་ཤུ་རྩ་གཅིག་པས་འཁོར་ལོ་གསུམ་བཀོད་པའི་རྟོག་པ་འདི་སློབ་དཔོན་ལཱུ་ཧི་པའི་མངོན་པར་རྟོགས་པ་ལུང་བསྟན་པའི་ཕྱིར་སྟོན་པའོ། །དེ་ལ་ཕྱག་འཚལ་བ་ནི་དེ་འདོན་པའི་དུས་སུ་བླ་མ་དངོས་སུ་བཞུགས་ན་གནང་བ་ཞུ་བ་ལས ༑ མི་བཞུགས་ཀྱང་ཕྱག་བཙལ་ནས་གནང་བ་ཞུས་ནས་སྟོན་པའོ། །རྒྱུད་ཀྱི་དོན་ལ་གསུམ་སྟེ། མཚམས་སྦྱར་བའི་སྒོ་ནས་དགོས་འབྲེལ་བསྟན་པ་དང༌། ལུས་རྣམ་པར་བཞག་པ་དང༌། ཡན་ལག་རྒྱས་པར་བཤད་པའོ། །དང་པོ་མཚམས་སྦྱར་བ་ནི། དེ་ནས་ཞེས་པ་རྟོག་པ་ཉི་ཤུ་པ་རིག་འཛིན་གྲུབ་པའི་རྟོག་པ་སོང་བ་དེ་ནས་སོ། །གཞན་ཡང་བཤད་པ་ན་འཁོར་ལོ་གསུམ་བཀོད་པའི་རྟོག་པའོ ༑ ༑ ཀུན་ཏུ་སྤྱོད་པ་ནི། ཕྱི་དང་ལུས་དང་རྫོགས་པའི་ཀུན་ཏུ་སྤྱོད་པ་གསུམ་སྟེ་བརྗོད་བྱའོ། །དེ་རྟོགས་པའི་དགོས་པ་འབྲེལ་བ་ནི་མ་བཤད་ན་མི་རྟོགས་ལ་བཤད་ན་རྟོག་པར་འབྲེལ་ལོ། །འཁོར་ལོ་གསུམ་བདག་འདིས་སྒྲོལ་བྱེད། དགོས་པའི་དགོས་པ་སྟེ། དེ་ཡང་སྒྲོལ་བྱེད་ཀྱི་གཙོ་བོ་ཡིན་པས་འཁོར་ལོ་གསུམ་སྨོས་ཀྱི་དོན་གྱིས་ན་ཀུན་སྤྱོད་གསུམ་ཀས་ཀྱང་སྒྲོལ་ལོ། །སྒྲོལ་བྱེད་ཀྱི་ལམ་བཤད་པ་ནི། རྣལ་འབྱོར་ལམ་ཞེས་པ་ཀུན་སྤྱོད་གསུམ་གྱིས་སོ།

།ལུས་རྣམ་པར་བཞག་པ་ལ་གཉིས། རྒྱུད་ཇི་ལྟར་གནས་པ་བསྟན་པའི་སྒོ་ནས་ཐུན་མོང་མ་ཡིན་པའི་ཀུན་སྤྱོད་བསྟན་པ་དང༌། དེའི་འབྲས་བུ་ཐུན་མོང་གི་ཀུན་སྤྱོད་བསྟན་པའོ། ། དེ་ལ་དང་པོ་ནི། ལུགས་འབྱུང་སྟེ་ལྷ་གཡས་སྐོར། ལུགས་བཟློག་སྟེ་གཡོན་སྐོར་དུ་གནས་པ་དང༌། ཡང་ཉུང་ངུའི་དབང་དུ་བྱས་ནས་ལྷ་དང་སྔགས་དང་མངོན་པར་རྟོགས་པ་ལ་སོགས་པ་ལུགས་འབྱུང་དང་ལུགས་བཟློག་ཏུ་གནས་པ་ལ། བཤད་པའི་རྒྱུད་འདིར་ཀུན་སྤྱོད་ལ་སོགས་པ་གསུམ་ལ་བསྟན་བཤད་སོ་སོར་བཤད་པ་གསུམ་བརྡས་བསྟན་ནས་གནས་པའོ། །ཐུན་མོང་མ་ཡིན་པའི་ལམ་འདིར་ལམ་རྫོགས་པར་བྱེད་པའི་ཡན་ལག་ཀྱང་ཤུགས་ལ་བསྟན་ཏོ། །ཐུན་མོང་གི་ཀུན་སྤྱོད་ནི་ལམ་ལ་ཐེ་ཚོམ་ཟ་བའམ། ལམ་ལོག་པར་ཞེན་པ་སྤང་བ་དང༌། ལྷ་ལ་ཞེན་པ་སྤང་བ་དང༌། རྩ་དབུ་མའི་ཉམས་མྱོང་ལ་བརྩི་བ་དང་གསུམ་མོ། ། ཡན་ལག་རྒྱས་པར་བཤད་པ་ནི། རྒྱུད་རྣམས་ཀྱི་དོན་གྱི་མངོན་པར་རྟོགས་པ་བསྡུ་བ་ནི། བླ་མ་དམ་པའི་དོན་བསྡུས་ཀྱི་ཡིག་ཆུང་ལས་གསལ་བར་གསུངས་པ་དེ་ལ་དང་པོ་དེ་ནས་ཞེས་པ་ནས་བཟུང་ནས་ལེའུ་དང་པོ་རྫོགས་པའི་བར་གྱིས་ཀུན་སྤྱོད་གསུམ་གྱི་སྔཽན་དུ་འགྲོ་བའི་ཡན་ལག་ཕུང་པོ་ཁམས་དང་སྐྱེ་མཆེད་ལྷར་བསྒོམ་པ་བསྟན་ཏེ། རྣལ་འབྱོར་གྱི་དབང་ཕྱུག་ཅེས་པས་རྟེན་གྱི་གང་ཟག་ཀྱང་བསྟན་ལ། དེ་ནས་ཚད་མེད་བཞི་ཨ་བྷི་དྷ་ནར་གསུངས་པས་དེ་ལ་ལྟོས་ལ། ཕུང་པོ་ལ་སོགས་པ་ལྷར་བྱས་པའི་དགོས་པ་ལཱུ་ཧི་པའི་བཞིན་འདིར་ཡང་གསུངས་སོ ༑༑ དེ་ལ་ཚད་ལེའུ་གཉིས་པས་ནི་བྱང་ཆུབ་ཀྱི་ཕྱོགས་སུམ་ཅུ་རྩ་བདུན་བསྟན། དགོས་པ་གསུམ་གྱིས་ཀུན་སྤྱོད་གསུམ་ཀ་རྫོགས་པར་བྱེད་པའི་ཡན་ལག་གོ ། ལེའུ་གསུམ་པས་དེ་ཉིད་ལྷ་དང་སྦྱར་བ་སྟེ་དགོས་པ་གསུམ་གྱིས་ཕྱི་ལུས་ཀྱི་ཀུན་སྤྱོད་ཀྱི་ཡན་ལག་གོ །ལེའུ་བཞི་པས་ཁམས་ཀྱི་དག་པ་བསྟན་ཏེ་རྫོགས་པ་བསྒོམས་ནས་ཀྱང་དཀྱིལ་འཁོར་ད་ལྟར་ནས་རིམ་གྱིས་གསལ་བཏབ་པའི་རྗེས་ལ་བྱེད་པས་གསུམ་ཀའི་ཡན་ལག་ཡིན་ལ།

མ་བསྒོམས་ན་དཀྱིལ་འཁོར་མ་བསྡུས་པར་བྱེད་པར་བཞེད་དོ། །དཱ་རི་ཀ་པ་ནི་མཉམ་གཞག་རང་དུ་བཞེད་དོ། ། ལེའུ་ལྔ་པས་ནི་ཕྱིའི་ཀུན་སྤྱོད་དངོས་རྟེན་དང་བརྟེན་པར་བཅས་པ་བསྐྱེད་པ་བསྟན ༑ ལེའུ་དྲུག་པས་ཕྱིའི་ཀུན་སྤྱོད་དང་ལུས་ཀྱི་ཀུན་སྤྱོད་གཉིས་ཀྱི་སྤྱིར་འགོ་བའི་སྐུ་མདོག་དང་ཕྱག་མཚན་གསལ་བར་བསྟན་པ་དང༌། ལུས་ཀྱི་ཀུན་སྤྱོད་ཅུང་ཟད་མདོར་བསྟན་པ་དང། བསྐྱེད་རིམ་བསྒོམས་པའི་ཕན་ཡོན་བསྟན། ལེའུ་བདུན་པས་ཀུན་སྤྱོད་གཉིས་ཀྱི་ཡན་ལག་གོ་ཆ་བཅིང་བ་བསྟན། ལེའུ་བརྒྱད་པའི་སྟོད་ཀྱིས་ཀུན་སྤྱོད་གཉིས་ཀྱི་ཡན་ལག་ཡེ་ཤེས་གཞུག་པ་བསྟན་ཏེ་གོ་སླའོ། །དེ་ནས་ཀུན་སྤྱོད་གསུམ་རྫོགས་པར་བྱེད་པའི་ཡན་ལག་སངས་རྒྱས་ལ་མཆོད་པར་འགྲོ་བས་གསང་བའི་མཆོད་པ་བསྟན་པ་དང༌། རྫོགས་པ་ལྟར་ན་ཡེ་ཤེས་ཀྱི་ཕྱག་རྒྱ་བསྟེན་པར་འགྲོ་གསུང་ངོ༌། །དེ་ལས་དང་པོ་ལྟར་ན་མངོན་རྟོགས་ནས་གསང་སྔགས་བདུད་རྩི་མཉེས་མཆོད་གསུམ་གྱིས་མཆོད་པའི་རྗེས་ལ་ཡུམ་གྱི་མཁའ་ཨ་ལས་པདྨ་དམར་པོ་འདབ་མ་གསུམ་པར་བསྐྱེད། བྷྲཱུྃ་སེར་པོ་ལས་གེ་སར་གྱི་སྟེང་དུ་དྷྱྃ་སེར་པོས་མཚན་པ། ཡབ་ཀྱི་རྡོ་རྗེ་མི་དམིགས་པ་ལས་རྡོ་རྗེ། བྷྱཾ་ལས་ནོར་བུ་དམར་སྐྱ་བུ་གར་ཡང་བྷྱྃ་སེར་པོས་མཚན་པའོ། །ཡུམ་གྱི་ལྟེ་བར་ཡབ་ཀྱྀ་སྙིང་པོ་དང་སྙིང་གར་ཉེ་སྙིང༌། མགྲིན་པར་ཡུམ་གྱི་སྙིང་པོ་དང༌། དཔྲལ་བར་ཉེ་སྙིང༌། ཡབ་ཀྱི་ལྟེ་བར་ཡུམ་གྱི་སྙིང་པོ་དང་སྙིང་གར་ཉེ་སྙིང༌། མགྲིན་པར་ཡབ་ཀྱི་སྙིང་པོ་དང་དཔྲལ་བར་ཉེ་སྙིང༌། ཡབ་ཀྱི་སྤྱི་བོར་ཨོཾ། མགྲིན་པར་ཨཱཿ སྙིང་གར་ཧཱུྃ། ལྟེ་བར་སྭཱ། བརླ་གཉིས་ལ་ཧཱ་དགོད། ཡུམ་གྱི་གནས་ལྔར་ཡང་རིམ་པ་བཞིན། ལྃ་མྃ་པྃ་ཏཱྃ་ཧྃ་རྣམས་བཀོད་ལ་དེ་རྣམས་སོ་སོ་ཁ་སྦྱོར་དུ་འགྱུར་ཞིང༌། འོད་ཟེར་ཕན་ཚུན་དུ་འཕྲོ་བར་བསམ་ཞིང་སྙོམས་པར་ཞུགས་པས་བདག་ལ་བདེ་བ་སྐྱེས་ཞིང་དཀྱིལ་འཁོར་གྱི་ལྷ་ཐམས་ཅད་ལ་བདེ་བ་སྐྱེས་པར་བསམ་མོ།

།རྫོགས་པ་ལ་ཡང་གནས་ལྔ་བྱིན་གྱིས་བརླབ་པ་ལ་སོགས་པ་ཐམས་ཅད་ཚུལ་དང་མཐུན་ལ་དགའ་བ་བཞི་སྐྱེ་བའོ། །དེ་ཡང་གཟུགས་ལ་བལྟ་བ་ནས་འཁྱུད་པའི་བར་དུ་སྐྱེ་ལ

༑ དེ་བདེ་བའི་ཉམས་ཆུང་བས་བྱ་བ་མང་བས་དཔའ་བོ་དང་ཆོས་མཐུན། རྡོ་རྗེ་དང་པདྨ་མཉམ་པར་སྦྱར་ཞིང་ངྷྱྃ་དང་བྷྱྃ་འཐབ་པར་དྲན་པའི་དུས་སུ་བདེ་བའི་ཉམས་ཆེ་བས་མཆོག་དགའ། ཚོར་བ་བདེ་བ་རགས་པ་སྐྱེ་བས་རེག་པ་བདེ་བའོ ༑༑ བྱ་བ་ཉུང་བས་བུད་མེད་དང་ཆོས་མཐུན། ཅུང་ཟད་དྲུད་པར་དྲན་ཞིང་བྷྱྃ་གིས་ངྷྱྃ་ཕུལ་བ་དྲན་པའི་དུས་སུ་བདེ་བ་ཅུང་ཟད་མི་རྟོག་པ་དང་བཅས་པས་རབ་ཏུ་དགའ་བ་མི་རྟོག་པ་བདེ་བ། དེ་ནས་ཐིག་ལེ་དཀར་དམར་གཉིས་ཀླད་ཀོར་གཉིས་སུ་ཕེབས་པར་དྲན་པའི་དཔེའི་ཡེ་ཤེས་ཏེ་དེ་བདེ་བའི་ཐབས་ནི་ཀུན་རིག་པའོ་ཞེས་པས་བསྟན་ནོ། །དེ་གོམས་པ་ལས་དོན་དུ་འགྱུར་བ་ནི་ལྷ་ཡུལ་ཅེས་པ་རྐང་པ་གསུམ་གྱིས་བསྟན་ལ། དེས་བསྐྱེད་པ་ལྟར་ན་ལུས་ཀྱི་དཀྱིལ་འཁོར་ཡང་བསྟན་ཏོ། །ལེའུ་དགུ་པས་སྤྲུལ་སྐུ་དང་ལོངས་སྐུ་མཚམས་སྦྱར་བ་བསྟན་པ་དང༌། ལོངས་སྐུ་ལམ་དུ་བྱེད་པ་ལུས་ཀྱི་ཀུན་སྤྱོད་བསྟན་པ་དང༌། ཆོས་སྐུ་ལམ་དུ་བྱེད་པ་རྫོགས་པའི་ཀུན་སྤྱོད་ཅུང་ཟད་ཙམ་བསྟན་པ་དང་གསུམ་མོ། །དེ་ཡང་ལུས་ཀྱི་ཀུན་སྤྱོད་དང་རྫོགས་པའི་ཀུན་སྤྱོད་གཉིས་ཀ་འདིར་མདོར་བསྟན་པའི་ཚུལ་ཡིན་ལ ༑ ལོངས་སྐུ་ལམ་དུ་བྱེད་པ་ལུས་ཀྱི་ཀུན་སྤྱོད་ཀྱི་ལྷའི་གནས་ལེའུ་བཅུ་གསུམ་པར་བསྟན་ལ། བཅུ་བདུན་པ་ནས་གནས་རྣམས་སུ་ལྷ་དགོད་པ་བཤད་དོ། ། ཆོས་སྐུ་བསྒོམ་པ་རྒྱས་པར་བཤད་པ་ནི་བཅུ་གཉིས་པ་ལས་གསུངས་སོ། །ལེའུ་བཅུ་པས་ནི། དམ་ཚིག་ཅན་ལ་གཏོར་མ་སྦྱིན་པ་དང༌། སངས་རྒྱས་ལ་མཆོད་པའི་ཚོགས་དང༌། ལག་མཆོད་དང༌། ཚེས་བཅུའི་བྱ་བ་དང༌། དེ་ལྟར་བྱས་པའི་ཕན་ཡོན་བསྟན་ཏེ། ཀུན་སྤྱོད་གསུམ་རྫོགས་པར་བྱེད་པའི་ཡན་ལག་གོ །ལེའུ་བཅུ་གཅིག་པས་ནི་ཀུན་སྤྱོད་གསུམ་ཀས་རྫོགས་པར་བྱེད་པའི་ཡན་ལག་རྗེས་སྤྱོད་ལ་དག་པ་དྲན་པ་དང༌། སྤྲོས་བཅས་ཀྱི་སྤྱོད་པ་འདོད་པའི་ཡོན་ཏན་ལས་གྲོལ་བར་བསྟན་པ་དང༌། གང་ཟག་གི་ཁྱད་པར་དང༌། བསྒྲུབས་པའི་ཕན་ཡོན་ལ་སོགས་པ་བསྟན་ཏོ།

།གང་ཟག་གི་ཁྱད་པར་ལ་གཉིས། ཀུན་སྤྱོད་གསུམ་བསྟན་དུ་མི་རུང་བའི་གང་ཟག་དགག་པའི་སྒོ་ནས་བསྟན་པ་དང༌། ཉམས་སུ་ལེན་པའི་གང་ཟག་སྒྲུབ་པའི་སྒོ་ནས་བསྟན་པའོ། །ལེའུ་བཅུ་གཉིས་པའི་དོན་ལྔར་གནས་ཏེ། རྫོགས་པའི་ཀུན་སྤྱོད་ཆོས་སྐུ་བསྒོམ་པ་རང་གི་སེམས་ཉིད་དུ་ཆོས་ཐམས་ཅད་འཇུག་པར་བསྟན་པ་དང༌། རྫོགས་པའི་ཀུན་སྤྱོད་ཀྱི་སྔོན་དུ་ལྷ་སྐད་ཅིག་གིས་བསྐྱེད་པ་བསྟན་ལ། ལུས་ཀྱི་ཀུན་སྤྱོད་ཀྱི་སྐད་ཅིག་གིས་བསྐྱེད་པར་འགྲོ་བ་དང་གཉིས ༑ དབུགས་དབྱུང་གི་ཁྱད་པར་གྱིས་རྒྱུད་འདི་ཁྱད་པར་དུ་འཕགས་པར་བསྟན་པ་དང་གསུམ། ཨཱ་ལི་ཀཱ་ལིའི་ཆེ་བ་དང་བཞི། རྫོགས་པ་བསྒོམ་པ་དངོས་བསྟན་པའོ། །བཅུ་གསུམ་པ་ལ་དོན་དྲུག་ཏུ་གནས་ཏེ། ལེའུ་དགུ་པར་ལུས་ཀྱི་ཀུན་སྤྱོད་བསྒོམ་པའི་གནས་རྒྱས་པར་བཤད་པའི་ཚུལ་གྱིས་བསྟན་པ་དང༌། ¡Ã བསྟན་བཤད་ཀྱི་ཚུལ་གྱིས་བསྟན་པ་དང༌། ( ¡¶ ལུ ¡· - བསྟན་བཤད་་་་་་་པ་དང༌། ) བསྟན་བཤད་ཀྱི་ཚུལ་གྱིས་ཀུན་སྤྱོད་གསུམ་སྒོམ་པ་སྐུ་གསུམ་ལམ་དུ་བྱེད་པར་བཤད་པ་དང༌། སྐུ་གསུམ་གྱི་རྒྱུ་ཚོགས་གཉིས་བཤད་པ་དང༌། ཀུན་སྤྱོད་གསུམ་བསྟན་པའི་སྣོད་དང་སྣོད་མ་ཡིན་པའི་གང་ཟག་བཤད་པ་དང༌། རྒྱུད་ཀྱི་ཆེ་བ་བསྟན་པ་དང་ ༑ ལས་ཀྱི་ཚོགས་ཀྱི་གནང་བཀག་བསྟན་པའོ། །བཅུ་བཞི་པས་ཕྱིའི་མཆོད་པ་དང༌། ལག་པའི་མཆོད་པ་བསྟན་ཏེ། འདི་གཉིས་སངས་རྒྱས་ལ་མཆོད་པ་དང་ ༑ དམ་ཚིག་དང་སྡོམ་པ་སྤྱད་པ་གསུམ་ཀར་དུ་འགྲོ་སྟེ། ཀུན་སྤྱོད་གསུམ་ཀ་རྫོགས་པར་བྱེད་པའི་ཡན་ལག་གོ །བཅོ་ལྔ་པས་ཀྱང་ཀུན་སྤྱོད་གསུམ་ཀ་རྫོགས་པར་བྱེད་པའི་ཡན་ལག་ཐུན་མཚམས་ཀྱི་བྱ་བ་དག་པ་དྲན་པ་དང་སྤྱོད་པ་གཉིས་ཀ་སྟོན་ལ། སྤྱོད་པ་ལ་རང་དོན་གྱི་སྤྱོད་པ་དང༌། གཞན་དོན་གྱི་སྤྱོད་པ་གཉིས་ཡིན་ལ། རང་དོན་གྱི་སྤྱོད་པ་ལ་གསུམ། སྤྲོས་བཅས། སྤྲོས་མེད། ཤིན་ཏུ་སྤྲོས་མེད་དོ། །སྤྲོས་བཅས་ལ་གསུམ། ཚོགས་བསག་པར་བྱ་བའི་ཕྱིར་སྤྲོས་བཅས་ཏེ་ཕྱི་མཆོད་ལག་མཆོད་ཚོགས་ཀུན་ཡིན་ཏེ་གོང་དུ་སོང༌།

བསྐྱེད་པ་བརྟན་པར་བྱེད་པའི་སྤྲོས་བཅས་ཐུན་མཚམས་སུ་ཨཾ་ག་རག་སྔོན་པོ་གྱོན་རྒྱན་དྲུག་བཏགས་ནས་ལྷའི་རྣལ་འབྱོར་གསལ་འདེབས་པར་བྱེད་པ་ཡིན་ལ། ནུས་པའི་སྤྲོས་བཅས་ཞེས་པ་རིམས་ནད་གཅད་པ་དང༌། ཆར་དབབ་པ་དང་བཅད་པ་ལ་སོགས་པའི་དོན་དུ་རྒྱལ་པོ་ལ་སོགས་པས་གསོལ་བ་བཏབ་ནས་བསྙེན་པ་སྔོན་དུ་སོང་བས་ཚོགས་ཀྱི་ཁང་པ་སུམ་རིམ་བྱས་ནས་དམ་ཚིག་དང་ལྡན་པའི་རྣལ་འབྱོར་ཕོ་མོ་དྲུག་ཅུ་རྩ་གཉིས་དཀྱིལ་འཁོར་གྱི་འཁོར་ལོའི་རྣམ་པའི་འདྲ་འབག་དུ་ཞུགས། ཚོགས་ཁང་དང་པོར་ཞུགས་ནས་ཆོ་ག་མཛད་པ་ཚོགས་ཁང་བར་མར་རོལ་མོའི་བྱེ་བྲག་ལ་སོགས་པའི་མཆོད་པ་ཐ་མར་ཁ་ཟས་ཀྱི་བྱ་བའི་གཡོས་པ་རྣམས་བཞག་ནས་ཚོགས་བྱས་པའི་སྒོ་ནས་ཕྲིན་ལས་སྒྲུབ་པའོ། །རྫོགས་པར་བརྟན་པར་བྱེད་པའི་སྤྱོད་པ་ལ་གཉིས་ལས། སྤྲོས་མེད་ནི་ཕྱག་རྒྱ་རྣམ་པ་ལྔ་ལ་བླང་དོར་མེད་པར་ལོངས་སྤྱད་པ་ཡིན་ལ། ཤིན་ཏུ་སྤྲོས་མེད་རྣམ་པར་རྟོག་པ་ཐམས་ཅད་དང་བྲལ་བས་འདོད་པའི་ཡོན་ཏན་ལྔ་ལ་ཉམ་ང་བག་ཙམ་མེད་པར་ལོངས་སྤྱད་པའོ། ། ཕྱོགས་ལས་རྣམ་པར་རྒྱལ་བ་ནི་གཞན་དོན་དུ་བྱེད་པ་སྟེ། ཉི་ཟླ་རྟིང་པར་འཛིན་པ་དང༌། ཆུ་བོ་གྱེན་ལ་བཟློག་པ་དང༌། ལྷ་དགས་པ་ལ་སོགས་པ་ནུས་པའི་རྡོ་རྗེ་ཐེག་པ་ལ་འཛུད་པ་ལ་སོགས་པ་བྱེད་པའོ། །ལེའུ་བཅུ་དྲུག་པ་བྱ་བའི་རྒྱུད་ལ་སོགས་པ་ཕྱིའི་བྱ་བ་རྣམས་ཀྱིས་མི་འགྲུབ་ཅིང་རྫོགས་པ་བསྒཽམས་ན་མཆོག་ཐུན་མོང་གཉིས་ཀའི་དངོས་གྲུབ་འགྲུབ་པར་བསྟན་པ་དང༌། མདོ་ལ་སོགས་པ་ཕ་རོལ་ཏུ་ཕྱིན་པ་དང༌། བྱ་སྤྱོད་ཀྱི་རྒྱུད་ལ་སོགས་པ་ལམ་རིང་ཞིང༌། བླ་ན་མེད་པའི་ལམ་ཉེ་བར་བསྟན་པ་དང༌། རྣལ་འབྱོར་མའི་མཚན་པ་ཞེས་པ་ལ་སོགས་པས་སྒྲུབ་པ་པོ་ལ་རྣལ་འབྱོར་མ་བར་ཆད་ཀྱི་ཉམས་སད་པ་བྱུང་ན་གཡོན་ནས་བསྐོར་བ་སྔོན་དུ་འགྲོ་བས་བརྡ་བྱས་ལ་ངོ་ཤེས་པར་བྱ་བ་བསྟན། ཇི་ལྟར་སྔགས་ལ་སོགས་པས་བོང་བུའི་རྣལ་འབྱོར་ལ་བརྟེན་ནས་ཐུན་མོང་གི་དངོས་གྲུབ་ལས་བཞི་དང༌།

སྐྱེ་བ་བདུན་པ་བརྟག་པ་བསྟན་ཏོ། །དེ་ཡང་ལྷ་སོ་བདུན་གྱི་རྣལ་འབྱོར་དང་ལྡན་པས་ཡི་གེ་ཉི་ཤུ་རྩ་གཉིས་པ་ལ་བསྙེན་པ་བྱས་ཏེ། དེ་ནས་ལས་ལ་སྦྱོར་བ་ལ་ཞི་བ་ལ་གྲོ་གའམ་ཤིང་ཤུན་ལ་ལྷ་སོ་བདུན་གྱི་འཁོར་ལོ་ཙནྡན་དཀར་པོའི་ཁུ་བས་ཇི་ལྟ་བ་བཞིན་བྲིས་ལ་ཤར་གྱི་པདྨའི་འདབ་མར་མཁའ་འགྲོ་མ་བོང་བུའི་གདོང་ཅན་བྲི། གཙོ་བོའི་གནས་སུ་སྙིང་པོ་གཉིས་སུ་མེད་པའི་མཐར་ཧཱུྃ་ཕཊ་ཀྱི་གོང་དུ་ཤཱནྟིཾ་ཀུ་རུ་བཅུག་པ་བྲི། གནས་གཞན་རྣམས་སུ་རང་རང་གི་སྔགས་གཉིས་སུ་མེད་པ་བྲི། དེ་ནས་རབ་གནས་བྱས་ལ་དེ་འབྲས་ཕུབ་ལས་བྱས་པའི་མཁའ་འགྲོ་མའི་སྙིང་གར་བཅུག་ལ་དེ་ཁམ་ཕོར་ཁ་སྦྱར་དུ་བཅུག་ལ་སྐུད་པ་དཀར་པོས་རྒྱ་གྲམ་དུ་དཀྲིས་ལ་བཞག ཞག་བདུན་དུ་མཆོད་པ་བྱས་ལ། མཆོད་རྟེན་ནམ། དགེ་སློང་གི་ཁང་པའམ། བྲམ་ཟེ་ཐ་མལ་པའི་ཐེམ་པའི་འོག་ཏུ་གཞུག་གོ ༑ དེ་ལྟར་བྱས་ན་གང་ཞི་བར་འདོད་པ་དེ་ཞི་བར་འགྱུར་རོ། །རྒྱས་པ་ལ་གི་ཧཾ་ངམ ༑ གུར་གུམ་གྱིས། དབང་ལ་རྒྱ་སྐྱེགས། དྲག་པོ་ལ་རོ་རས་ལ་ཁྲག་དུག་ལ་སོགས་པས། རྒྱས་པ་ལ་བྱང་དུ་ལཱ་མཱ་བོང་བུའི་གདོང་པ་ཅན། དབང་ལ་ནུབ་ཏུ་དུམ་སྐྱེས་མ། དྲག་པོ་ལ་ལྷོར་གཟུགས་ཅན་མ། འབྲས་ཕུབ་ཀྱི་གཟུགས་དེ་བཞིན་དུ་བསྒྱུར་ལ། སྤེལ་ཚིག་ཀྱང་པུཥྟིཾ་ཀུ་རུ། ཝ་ཤཾ་ཀུ་རུ། མཱ་ར་ཡ་གཞུགརྒྱས་པ་ལ་ཕྱུགས་ལྷས་དང༌། རྒྱལ་པོ་བསོད་ནམས་ཅན་གྱི་ཁྱིམ་ལ་སོགས་པར། དབང་ལ་ལམ་གྱི་བཞི་མདོ། མངོན་སྤྱོད་ལ་ཤན་པའི་ཁྱིམ་དུ་སྦའོ། །གཞན་ཐམས་ཅད་འབྲེའོ། །སྐྱེ་བ་བདུན་པ་རྟོགས་ན་གཟུགས་བརྙན་ལ་མཁའ་འགྲོ་མ་བྱ ༑ སྣག་ཚས་བྲིས་པས་ཆོགསྤེལ་ཚིག་སྐྱེ་བ་བདུན་པ་སྟོན་ཅིག་ཅེས་པ་བྲི། འབྲས་ཕུབ་ཀྱི་གཟུགས་དེ་ཁ་ནས་འཕོངས་སུ་བུ་ག་ཟང་ངེ་བ་བྱས་ལ་མཁའ་འགྲོ་མ་བོང་བུའི་གདོང་པ་ཅན་དེ་དང་བདག་ཐ་མི་དད་པར་བྱས་ལ་བུ་གའི་ནང་ནས་ཁྲོམ་ཆེན་པོ་ལ་བལྟས་ན་གང་སྐྱེ་བ་བདུན་པ་ཡིན་པ་དེ་ལ་གྲིབ་མ་བདུན་འོང་ངོ་

༑༑ དེ་ལ་བརྟེན་ནས་མཁའ་སྤྱོད་ལ་སོགས་པ་གང་འདོད་པའོ། །ལེའུ་བཅུ་བདུན་པ་དུམ་བུ་བརྒྱད་དུ་གནས་ཏེ། སེམས་ཅན་དོན་ལ་བརྩོན་པར་མཛད།། ཅེས་པའི་བར་གྱིས་དཀྱིལ་འཁོར་གྱི་འཁོར་ལོ་བྱུང་ཚུལ་བསྟན་ཏེ། ཆོས་ཀྱི་སྐུ་དབྱིངས་དང་ཡེ་ཤེས་གཉིས་སུ་མེད་པ་ལས། དབྱིངས་ཀྱི་ཆ་ལས་ཡུམ་དུ་སྣང་ལ། ཡེ་ཤེས་ཀྱི་ཆ་ལས་ཡབ་ཧེ་རུ་ཀར་སྣང༌། དེ་ལས་དཔའ་བོ་རྣམས། ཡུམ་ཕག་མོ་ལས་དཔའ་མོ་རྣམས་འཕྲུལ་ཏེ། འོག་མིན་ན་བཞུགས་པ་ལོངས་སྐུའི་དབང་དུ་བྱས་པའོ། །དེ་ལས་ཞིང་སྐྱེས་དཔའ་བོ་དང་རྣལ་འབྱོར་མར་སྤྲུལ། དེ་ལས་བློ་སྣང་འབྱུང་སྟེ། ཉི་མ་དང་འོད་ཟེར་དེས་ཕན་འདོགས་པ་ལྟར་རྟོགས་པ་ཡས་འཆར་བར་བསྟན་ཏོ། །ལམ་དུ་བྱེད་པ་ན་མས་བསྲེས་ནས་ལམ་དུ་བྱེད་དོ།། རབ་ཏུ་འབད་དེ་ནས་མི་འགྱུར་བའི་བར་གྱིས་གསང་བར་བྱ་བའི་དམ་ཚིག་ཕན་ཡོན་དང་བཅས་པ་བསྟན། འཁོར་བ་ལས་ནི་ཤློ་ཀ་གཅིག་གིས་རྒྱུ་ཡིན་པར་བསྟན། སེམས་གནས་གྱུར་ཅེས་པ་ལ་སོགས་པས་འབྲས་བུའི་ཀུན་སྤྱོད་བསྟན་ཏེ། དེ་ལ་ཡང་གསུམ་སྟེ། དེ་ཡང་དམན་པ་ཡི་ནི་མཚན་ཉིད་ཀྱི་བར་གྱིས་མཐར་ཐུག་གི་འབྲས་བུ་མཆོག་གི་དངོས་གྲུབ་འགྲུབ་པར་བསྟན། གང་ཞིག་ལ་སོགས་པས་གནས་སྐབས་ཀྱི་འབྲས་བུ་མཐོ་རིས་ལ་སོགས་པ་འབྱུང་བར་བསྟན། རྣལ་འབྱོར་ནས་ས་སྟེང་དཀོན་གྱི་བར་གྱིས་མཁའ་སྤྱོད་ཀྱི་དངོས་གྲུབ་འགྲུབ་པར་བསྟན་ཏོ།། ཇི་ལྟར་ས་ནས་ལམ་ནི་བརྟག །ཅེས་བྱ་བའི་བར་གྱིས་ཕ་རོལ་དུ་ཕྱིན་པའི་ཐེག་པ་དང༌། གསང་སྔགས་ཀྱི་ཕྱི་པ་རྣམས་ལམ་རིང་བར་བསྟན། དེ་ནས་ཞེས་པ་ལ་སོགས་པས་ལུས་ཀྱི་ཀུན་སྤྱོད་ལེའུ་དགུ་པ་མདོར་བསྟན། བཅུ་གསུམ་པ་ལུས་ཀྱི་ལྷའི་གནས་རྣམས་སུ་རྒྱས་པར་བཤད་པ་དེར་ལྷ་རྣམས་དགོད་པར་བཤད་དོ།། གསང་བའི་སྔགས་ལ་ནས་ཡེ་ཤེས་ཅན་དུ་འགྱུར་གྱིས་སྦ་བར་བྱ་བའི་དམ་ཚིག་བསྲུངས་བའི་ཕན་ཡོན་དང་བཅས་པ་བསྟན་ཏེ་གོང་གི་བསྲུང་བའི་འཕྲོས་ཡིན་གསུང་ངོ༌། །མགུར་ཆུ་ལ་སོགས་པ་བཅུ་གཅིག་པ་དང༌།

བཅོ་ལྔ་པར་བསྟན་པའི་སྤྲོས་བཅས་ཀྱི་སྤྱོད་པའི་རྒྱན་བསྟན་ཏོ། །སྤྲོས་བཅས་ཀྱི་སྤྱོད་པའི་ཚུལ་བཞི་ནི་ཡན་ལག་ཅན་ལུས་བརྡ། ཚིག་ཅན་ངག་བརྡ། སྡུད་པ་བསྐྱེད་རིམ་བསྒོམ་པ། སྙིང་སྟོབས་རྒྱན་དྲུག་འདོགས་པའོ། །སྡུད་པའི་ཚུལ་བཤད་པ་ནི། སྡུད་པའི་ཚུལ་ཞེས་པ་ཤློ་ཀ་གཅིག་གོ །སྙིང་སྟོབས་ཀྱི་གར་གྱི་གནས་ཞེས་པ་ལ་སོགས་པས་བསྟན་ཏོ། །དེ་ཉིད་རྒྱས་པར་བཤད་པ་ལ་བཞི་སྟེ། མི་དབུག་པ་ལ་སོགས་པའོ།། མི་དབུག་པ་རྒྱས་པར་བཤད་པ་ནི་འབེབས་པ་སྟེ། སྤྱི་བོར་འཁོར་ལོ་ལ་དྲ་བ་ཚར་ཚར་བྱུང་བའོ། །བཅིང་བ་རྒྱས་པར་བཤད་པ་འཁྱིལ་བ་སྟེ། འཁོར་ལོ་ལ་དྲ་བ་འཕྱང་བའོ། །གཞུག་པ་ཞེས་པ་བཤད་པ་དང་པོར་བརྒྱན་ཞེས་པ་སྟེ། སྤྱི་བོའི་འཁོར་ལོ་གསུམ་རྣམས་གཅིག་ཀྱང༌། དེ་བཤད་པ་ནི་ཚངས་སྐུད་དོ། །བསྐྱེད་པ་རྒྱས་པར་བཤད་པ་ནི་རྐང་གདུབ་རྐང་པ་གཉིས་སོ། །སྲོག་ཤིང་ལ་སོགས་པས་རྒྱན་བརྒྱུད་པའི་སྐུད་པ་བསྟན་ཏེ། སྲོག་ཤིང་སྐུད་པ་གཅིག་སྟེ་ཚངས་སྐུད་དོ།། འོག་པགས་བརྒྱད་ནི་སྐ་རགས་སྐུད་པ་བརྒྱད་དོ། །བཅུ་དྲུག་ཅེས་པ་མགུལ་རྒྱན་དང་རྐང་གདུབ་ཀྱི་རྐང་པ་བཅུ་དྲུག་གོ །ཕྲེང་བ་ཉི་ཤུ་རྩ་ལྔ་ནི་ཉིས་ལྡབ་ཏུ་བྱས་པ་ཐོད་པ་ལྔ་བཅུའི་དོ་ཤལ་ལོ།། །། ༄༅། །དཔལ་བདེ་མཆོག་འཁོར་ལོ་ལ་ཕྱག་འཚལ་ལོ།། རྣལ་འབྱོར་མ་ཀུན་ཏུ་སྤྱོད་པ་རྟོག་པ་ཉི་ཤུ་རྩ་གཅིག་པ་ཙ་ཀྲ་གསུམ་བཀོད་པའི་རྟོག་པ་ཆོ་གའི་རྒྱུད་ཆུང་འདི་ལ་དཔལ་ནཱ་རོ་པའི་དགོངས་པ་ལེའུ་བཅུ་བདུན་གྱི་དོན་བསྡུ་ན། གསུམ་དུ་བསྡུ་བ་དང༌། བཞིར་བསྡུ་བ་དང༌། མདོར་བསྡུ་ན་དབུགས་དབྱུང་གཉིས་སུ་བསྡུ་བ་གསུམ་དུ་གསུངས། དེ་ལ་དང་པོའི་དབང་དུ་བྱས་ན། ལམ་གྱི་ཀུན་ཏུ་སྤྱོད་པ་དེ་རྫོགས་པར་བྱེད་པའི་ཡན་ལག་འབྲས་བུའི་ཀུན་ཏུ་སྤྱོད་པ་སྟེ་གསུམ་མོ། བཞིར་བྱེད་ན་གསུམ་པོ་དེའི་སྟེང་དུ་ཉམས་སུ་ལེན་པའི་གང་ཟག་གི་ཁྱད་པར་བསྣན་པས་བཞིའོ། །གཉིས་སུ་བསྡུ་ན། དེ་བཞིན་གཤེགས་པའི་དབུགས་དབྱུང་དང༌།

རྡོ་རྗེ་འཆང་གི་དབྱུགས་དབྱུང་ངོ༌།། དེ་དག་ནི་རྒྱུད་བཤད་ཐབས་ཀྱི་མན་ངག་བཞི་དགོད་པ་ཙམ་ནི། དེ་ལ་དོན་བཞིར་བསྡུས་པའི་དབང་དུ་བྱས་པས་ཐམས་ཅད་ཤེས་པ་ཡིན་ནོ། །དང་པོ་རྟེན་གྱི་གང་ཟག་ལ་གཉིས། ཀུན་སྤྱོད་ཉམས་སུ་བླང་དུ་མི་རུང་བའི་གང་ཟག་གི་མཚན་ཉིད་དགག་པའི་སྒོ་ནས་བསྟན་པ་དང༌། ཉམས་སུ་ལེན་པའི་གང་ཟག་གི་མཚན་ཉིད་སྒྲུབ་པའི་སྒོ་ནས་བསྟན་པའོ། །དེ་ལ་གསུམ། མ་དག་པ། དག་པ། འདྲེས་པའོ། ། ལམ་གྱི་ཀུན་ཏུ་སྤྱོད་པ་ལ་གསུམ། ཕྱིའི་ཀུན་སྤྱོད་རྟེན་དང་བརྟེན་པར་བཅས་པ་བསྐྱེད་པ་སྤྲུལ་པའི་སྐུ་ལམ་དུ་བྱེད་པ་དང༌། ལུས་ཀྱི་ཀུན་ཏུ་སྤྱོད་པའི་ཡི་གེ་ཉི་ཤུ་རྩ་བཞི་གཙོ་བོར་གྱུར་པའི་ལུས་ལ་ལྷ་སུམ་ཅུ་རྩ་བདུན་རྫོགས་པར་དགོད་པ་ལོངས་སྐུ་ལམ་དུ་བྱེད་པ་དང༌། རྫོགས་པའི་ཀུན་ཏུ་སྤྱོད་པ་རྫོགས་པའི་རིམ་པ་བསམ་གྱིས་མི་ཁྱབ་པའི་དབྱིངས་ཞི་གནས་དང་ལྷག་མཐོང་ཟུང་དུ་འཇུག་པ་བསྒོམ་པ་ཆོས་ཀྱི་སྐུ་ལམ་དུ་བྱེད་པའོ། །དེ་རྫོགས་པར་བྱེད་པའི་ཡན་ལག་ལ་གཉིས ༑ ཀུན་ཏུ་སྤྱོད་པ་དང་པོ་གཉིས་རྫོགས་པར་བྱེད་པའི་ཡན་ལག་ ( ¡¶ ལུ ¡· + གསུམ་ག་རྫོགས་པར་བྱེད་པའི་ཡན་ལག་ ) གོ །དང་པོ་ལ་བཞི། ཕུང་པོ་ཁམས་དང་སྐྱེ་མཆེད་ལྷའི་ང་རྒྱལ་དུ་བསྒོམ་པ་དང༌། ཚོགས་བསག་པ། གོ་ཆ་བཅིང་ཞིང་ཡེ་ཤེས་པ་གཞུག་པ། དབང་བསྐུར་ཞིང་བརྟན་པར་བྱ་བའོ། །གསུམ་ཀ་རྫོགས་པར་བྱེད་པའི་ཡན་ལག་ལ་དྲུག་སྟེ། སངས་རྒྱས་ལ་མཆོད་པ། དམ་ཚིག་ཅན་ལ་གཏོར་མ་སྦྱིན་པ། བརྟུལ་ཞུགས་ཀྱི་སྤྱོད་པ། དམ་ཚིག་དང་སྡོམ་པའི་ཁྱད་པར། ཐུན་མོང་གི་ཀུན་ཏུ་སྤྱོད་པ། དག་པ་དྲན་པར་བྱའོ། །དང་པོ་ལ་གསུམ། སྔགས་ཀྱི་མཆོད་པ། གསང་བའི་མཆོད་པ། བདུད་རྩི་ལྔ་དང་འདོད་ཡོན་གྱི་མཆོད་པའོ།། གཉིས་པ་ལ་དབྱེ་བ་མེད། གསུམ་པ་ལ་སྤྱོད་པ་ལ་གཉིས། རང་དོན་གྱི་སྤྱོད་པ་དང་ ༑ གཞན་དོན་ཕྱོགས་ལས་རྣམ་པར་རྒྱལ་བའོ། །དང་པོ་ལ་གསུམ། བསྐྱེད་རིམ་བརྟན་པར་བྱེད་པའི་སྤྲོས་བཅས་དང༌།

རྫོགས་པ་བརྟན་པར་བྱེད་པའི་སྤྲོས་མེད་དང༌། ཤིན་ཏུ་སྤྲོས་མེད་དོ། །བཞི་པ་དམ་ཚིག་དང་སྡོམ་པ་ལ་གཉིས། བཟའ་བ་དང༌། བསྲུང་བ་དང༌། ཡང་གཉིས་རྒྱུན་གྱི་བྱ་བ་གཡོན་གྱི་ཀུན་ཏུ་སྤྱོད་པ་ལ་སོགས་པ་དང༌། དུས་ཁྱད་པར་ཅན་ཚེས་བཅུའི་མཆོད་པ་སྟེ། མདོར་ན་ཕྱིའི་མཆོད་པ། ལག་པའི་མཆོད་པ། ཚོགས་ལོངས་སྤྱོད་པ་གསུམ་མོ། འདི་ནི་སངས་རྒྱས་ལ་མཆོད་པའི་ཕྱོགས་སུ་ཡང་བསྡུའོ། །ལྔ་པ་ཐུན་མོང་གི་ཀུན་ཏུ་སྤྱོད་པ་བྱང་ཆུབ་ཀྱི་ཕྱོགས་ནི། དགོས་པ་གསུམ་གྱིས་ཀུན་སྤྱོད་གསུམ་སྐུ་གསུམ་ལམ་དུ་བྱེད་པའི་གསུམ་ཀ་དང་འབྲེལ་བ་ཡིན་ནོ། །དྲུག་པ་ཐུན་མཚམས་ཀྱི་བྱ་བ་ནི། དག་པ་རྗེས་སུ་དྲན་པ་ཚོམ་ངམ་སྔགས་ཀྱིས་བསྲུང་བ། སྤྱོད་ལམ་ལྷའི་ང་རྒྱལ་གྱིས་ཡུལ་ལོངས་སྤྱད་ལ། ཟས་ཀྱི་རྣལ་འབྱོར། ཉལ་བ་དང་ལྡང་བའི་རྣལ་འབྱོར་ཡང་ཤེས་པར་བྱའོ། །སྤྱི་དོན་བཞི་པ་འབྲས་བུའི་ཕན་ཡོན་ནི། མཆོག་དང་ཐུན་མོང་གི་འབྲས་བུ་གཉིས་སམ། ཐུན་མོང༌། མཆོག ཕྱག་རྒྱ་ཆེན་པོ་མཆོག་ཅེས་བྱ་བ་གསུམ་དུ་ཤེས་པར་བྱའོ། །དེ་དག་གིས་ནི་དོན་མ་ལུས་པ་གཏན་ལ་ཕབ་བོ། ། ལེའུ་གང་ནས་གང་འབྱུང་བ་ནི་འདི་ཉིད་ཀྱིས་ཤེས་པའི་ཕྱིར་ཞིབ་ཏུ་མ་བྲིས་སོ། ། བཤད་ཐབས་ཀྱི་མན་ངག་ཀུན་ཏུ་སྤྱོད་པའི་བསྡུས་དོན། རྗེ་བཙུན་གྲགས་པ་རྒྱལ་མཚན་གྱིས་མཛད་པ་རྫོགས་སོ། །མཾ་ག་ལཾ་བྷ་ཝན་ཏུ།། །།༄༅། །བདེ་མཆོག་ཀུན་ཏུ་སྤྱོད་པའི་རྒྱུད་ཀྱི་གསལ་བྱེད་བཞུགས། །

༄༅། །བླ་མ་དམ་པའི་ཞབས་ལ་སྤྱི་བོས་གུས་པར་ཕྱག་འཚལ་ལོ། །སྤང་བྱའི་དྲི་མ་མ་ལུས་ཀུན་སྤངས་ཤིང༌། །ཐོབ་བྱ་མ་ལུས་ཡོངས་སུ་རྫོགས་གྱུར་པ། ། དཔལ་ལྡན་བླ་མ་ཧེ་རུ་ཀ་དཔལ་གྱི། །ཞབས་ལ་སྤྱི་བོས་གུས་པར་ཕྱག་འཚལ་ལོ ༑༑ གང་གི་གསུང་རབ་ཉི་མའི་འོད་ཟེར་གྱིས། །རྒྱུད་དོན་པད་མོའི་ཚལ་རབ་རྒྱས་གྱུར་པ། །གྲགས་པ་རྒྱལ་མཚན་བུང་བས་ག ཞིབས་པ་ཡི། །སྦྲང་རྩི་འདི་ནི་འགྲོ་ལ་བརྩེ་བས་སྦྱིན། །དེ་ལ་སྤྱིར་ ( ¡¶ ཞ ¡· - སྤྱིར་ ) ཕ་རོལ་ཏུ་ཕྱིན་པའི་སྡེ་སྣོད་དང༌། རིག་པ་འཛིན་པའི་སྡེ་སྣོད་གཉིས་ལས་འདི་ནི་གཉིས་པའོ། །དེ་ལའང་རྒྱུད་སྡེ་སྒོ་དྲུག་སྟེ། བྱ་བ་དང༌། སྤྱོད་པ་དང༌། རྣལ་འབྱོར་དང༌། རྣལ་འབྱོར་ཆེན་པོ་དང༌། གསང་བ་དང༌། གསང་བའི་མཐའ་ཞེས་བྱ་བ་ལས། འདི་ནི་གསང་བའི་མཐའ། དེའང་བདེ་མཆོག་རྩ་བའི་རྒྱུད་ལས། ཇི་སྲིད་མདོ་བྱ་སྤྱོད་པ་དང༌། །རྣལ་འབྱོར་གསང་མཐའི་དབྱེ་བ་ཡིས། །སེམས་ཅན་མོས་པ་སྣ་ཚོགས་པ། །དེ་དང་དེ་ལ་དགའ་བ་ཡིན། །ཞེས་གསུངས་པ་ཡིན་ནོ། །འདི་ཉིད་ཀྱི་ལེའུ་བཅུ་དྲུག་པ་ལས་ཀྱང་ ༑ མདོ་དང་བྱ་བ་སྤྱོད་པ་རྣམས། །རྣལ་འབྱོར་གསང་རྫོགས་དབྱེ་བ་ཉིད། ། ཅེས་གསུངས་སོ། །གསང་བའི་མཐའ་མའི་ཡང་མ་ ( ¡¶ ཞ ¡· - མ་ ) བླ་ན་མེད་པ་འཁོར་ལོ་བདེ་མཆོག་འདི་ལ་ཡང་རྩ་བ་དང་བཤད་པའི་རྒྱུད་གཉིས་སོ། །རྩ་རྒྱུད་ཀྱང་རྒྱས་བསྡུས་གཉིས་ཏེ། རྒྱས་པ་ནམ་མཁའ་དང་མཉམ་པ་འབུམ་ཕྲག་གསུམ་པ་ནི། མིའི་ཡུལ་ན་ཐུན་མོང་དུ་ལོངས་མི་སྤྱོད་ལ། བསྡུས་པའི་ལེའུ་ལྔ་བཅུ་རྩ་གཅིག་པ་ནི་བཤད་པའི་རྒྱུད་རྣམས་ཀྱིས་འཆད་པར་བྱེད་པ་ཡིན་ནོ། །དེ་ལ་བཤད་པའི་རྒྱུད་ཀྱི་གྲངས། སློབ་དཔོན་མི་ཐུབ་ཟླ་བས། རྩ་བའི་རྒྱུད་ཀྱི་འགྲེལ་པ་རིན་པོ་ཆེའི་ཚོགས་ལས། འབྱུང་དང་མཁའ་འགྲོ་ཀུན་སྤྱོད་དང༌། ཁ་སྦྱོར་རྒྱུད་དང་བླ་མ་སྟེ། །བཤད་རྒྱུད་རྣམ་པ་ལྔ་རུ་ངེས། །ཞེས་འབྱུང་བས་ན། ཐོག་མར་བསྐྱེད་པའི་རིམ་པ་གསལ་བར་བྱེད་པ་ཕྱག་གཉིས་པ་ནས། ཕྱག་འབུམ་པའི་བར་གྱི་སྒྲུབ་ཐབས་སྟོན་པ་ནི་ངེས་བརྗོད་བླ་མ་སྟེ།

འདི་ནི་བཤད་པའི་རྒྱུད་རྣམས་ཀྱི་ཐོག་མར་འབྱུང་བས་གླེང་གཞི་ཡང་ཡོད་ལ། ¡Ã ཐུན་མོང་མ་ཡིན་པའི་ ( ¡¶ ཞ ¡· - ཐུན་མོང་མ་ཡིན་པའི་ ) བཤད་རྒྱུད་གཞན་ནི་རྗེས་ལ་འབྱུང་བས་གླེང་གཞི་མེད་དོ༑ ༑ དེ་ལས་འབྱུང་དང་ཞེས་བྱ་བས་ཧེ་རུ་ཀ་མངོན་པར་འབྱུང་བས། རྡོ་རྗེ་སློབ་དཔོན་གྱི་ལས་གསལ་བར་སྟོན། མཁའ་འགྲོ་ཞེས་པས། རྡོ་རྗེ་མཁའ་འགྲོས་ལས་ཀྱི་ཚོགས་གསལ་བར་སྟོན། ཀུན་སྤྱོད་ཅེས་པས་ཀུན་ཏུ་སྤྱོད་པས་ཆོ་གའི་བྱ་བ་རྣམས་གསལ་བར་སྟོན། ཁ་སྦྱོར་ཞེས་བྱ་བ་སཾ་པུ་ཊས་རྒྱུད་གཞན་དང་ཐུན་མོང་དུ་རྫོགས་པའི་རིམ་པ་སྟོན་པ་ཡིན་ནོ། །ཡང་དེ་ཉིད་ལས་ ¡Ã ལཱུ་ཧི་ ( ¡¶ ཞ ¡· ནཱ་རོ་ ) པའི་སློབ་མ་དཱ་རི་པ་ཞེས་བྱ་བ་ན་རེ། འབྱུང་བ་དང་ཞེས་བྱ་བའི་ཞར་ལ་ཕག་མོ་མངོན་འབྱུང་དང༌། མཁའ་འགྲོའི་ཞར་ལ་མཁའ་འགྲོ་རྒྱ་མཚོ་དང༌། ཁ་སྦྱོར་ཞེས་པའི་ཞར་ལ་མཁའ་འགྲོ་མ་བཞི་ཁ་སྦྱོར་གྱི་རྒྱུད་དེ། བཤད་རྒྱུད་བརྒྱད་ཡིན་ནོ ༑ ༑ ཞེས་ཟེར་རོ། །བདེ་མཆོག་སྡོམ་པ་འབྱུང་བ་ནི་བཤད་རྒྱུད་ཀྱི་ཁོངས་སུ་འགྲོ་བ་ཡིན་མོད་ཀྱི། ཇོ་བོ་ནཱ་རོ་ཏ་པ་ལ་བཤད་སྲོལ་མི་མངའ་བས་འདི་ཡིན་ནོ་ཞེས་མི་གསུང་ངོ༌། །ལྷག་མ་བདེ་མཆོག་གི་རྒྱུད་དུ་མིང་བཏགས་པ་མང་པོ་སྣང་ན་ཡང༌། རང་དགའ་བ་རྣམས་ཀྱིས་སྦྱར་བ་ལས། ཡང་དག་པ་མ་ཡིན་པར་རྟོགས་པར་བྱའོ། །འདིར་ཀུན་ཏུ་སྤྱོད་པའི་རྒྱུད་འདི་ནི་རྟོག་པ་དྲུག་ཅུ་རྩ་བཞི་བཞུགས་པས། རྟོག་པ་རེ་རེ་ལའང་ལེའུ་བཅུ་བདུན་བཅུ་བདུན་དུ་བཞུགས་པ་ལས ༑ རྒྱུད་ཉུང་ངུ་འདི་ནི་ཉི་ཤུ་པ་རིག་འཛིན་གྲུབ་པའི་རྟོག་པ་སོང་བའི་རྗེས་ལ། ཉི་ཤུ་རྩ་གཅིག་པ་འཁོར་ལོ་གསུམ་བཀོད་པའི་རྟོག་པ་ཞེས་བྱ་བ་ཡིན་ནོ། །ཞེས་གསུངས་སོ། །རྒྱུད་སྡེའི་རྣམ་པར་བཞག་པ་མདོར་བསྡུས་ ¡Ã པ་ཙམ་ཡིན་ནོ ( ¡¶ ཞ ¡· པའོ ) ༑ ༑ ད་ནི་རྒྱུད་འདི་ཉིད་ཀྱི་བཤད་པ་ལ་འཇུག་པར་བྱ་སྟེ། དེ་ལ་གསུམ། རྒྱུད་བཤད་ཐབས་ཀྱི་མན་ངག་གང་ཡིན་པ་དང༌། ལེའུ་སོ་སོ་ནས་བརྗོད་བྱ་གང་ཡིན་པ་ངོས་བཟུང་བ་དང༌།

རྒྱུད་ཉིད་ཞིབ་ཏུ་བཤད་པའོ། །དང་པོ་ལ་བཞི། རྒྱུད་ཐམས་ཅད་གཉིས་སུ་བསྡུ་བ་དང༌། གསུམ་དུ་བསྡུ་བ་དང༌། བཞི་རུ་བསྡུ་བ་དང༌། ལེགས་པར་གསུམ་དུ་བསྡུ་བའོ། །དང་པོ་ནི་དབུགས་དབྱུང་གཉིས་སམ་བདེན་པ་གཉིས་ཏེ། བསྐྱེད་པའི་རིམ་པ་འཁོར་དང་བཅས་པ་ལ་དེ་བཞིན་གཤེགས་པའི་དབུགས་དབྱུང་ངམ། ཀུན་རྫོབ་ཀྱི་བདེན་པ་ཞེས་བྱ། རྫོགས་པའི་རིམ་པ་འཁོར་དང་བཅས་པ་ལ་རྡོ་རྗེ་འཛིན་པའི་དབྱུགས་དབྱུང་ངམ། དོན་དམ་པའི་བདེན་པ་ཞེས་བྱ་བ་སྟེ། འདི་ཉིད་ལེའུ་བཅུ་གཅིག་པ་ལས། དེ་བཞིན་གཤེགས་པ་དབུགས་འབྱིན་གསུངས་པ་ནི། དག་པ་ལུས་ནི་སྐྱོན་མེད་པ། །ཞེས་བྱ་བ་དང༌། བཅུ་གསུམ་པ་ལས་ཀྱང༌། བསོད་ནམས་ཡེ་ཤེས་ཚོགས་དག་ནི། །བདེན་པ་གཉིས་ལ་བརྟེན་པ་ཡིན། །ཞེས་བྱ་བའི་དོན་ཡིན་ནོ། །གཉིས་པ་གསུམ་དུ་དབྱེ་ན། ལམ་གྱི་ཀུན་ཏུ་སྤྱོད་པ་དང༌། དེ་རྫོགས་པར་བྱེད་པའི་ཡན་ལག་གི་ཀུན་ཏུ་སྤྱོད་པ་དང༌། འབྲས་བུའི་ཀུན་ཏུ་སྤྱོད་པའོ། །བཞིར་དབྱེ་ན་དེའི་སྔོན་དུ་ཉམས་སུ་ལེན་པའི་གང་ཟག་ཅེས་བྱ་བ་བསྣན་པར་བྱའོ། །ལེགས་པར་གསུམ་དུ་དབྱེ་ན། རྒྱུའི་ཀུན་སྤྱོད་སྔོན་དུ་འགྲོ་བ་ཉམས་སུ་ལེན་པའི་གང་ཟག་དང༌། དེས་ཉམས་སུ་བླངས་པས་ལམ་གྱི་ཀུན་ཏུ་སྤྱོད་པ་དང༌། འབྲས་བུའི་ཀུན་ཏུ་སྤྱོད་པའོ། །དང་པོ་ནི་ཆོས་ཐམས་ཅད་ཀྱི་རང་བཞིན་སེམས་ཀྱི་ཆོས་ཉིད་སྤྲཽས་བྲལ་སྔོན་དུ་འགྲོ་བའི་རྟེན་གྱི་གང་ཟག་རིགས་གཉིས་ཏེ། ལམ་ལ་འཇུག་པ་དང༌། ཞུགས་པའོ། །ལམ་ལ་འཇུག་པ་ལ་གསུམ། སྔར་མི་དགེ་བ་འབའ་ཞིག་སྤྱོད་པ་མ་དག་པ་དང༌། སྔར་ཕ་རོལ་ཏུ་ཕྱིན་པས་ཅི་རིགས་རྒྱུད་སྦྱང་བ་དག་པ་དང༌། རེས་སྡིག་པ་སྤྱོད་ཅིང་རེས་དགེ་བ་སྤྱོད་པས་འདྲེས་པ་སྟེ། དེ་སྐད་དུ། དག་དང་མ་དག་འདྲེས་པས་ཏེ། །སྒྲུབ་པ་པོ་ནི་གསུམ་དུ་གནས། །ཞེས་གསུངས་པས་སོ། །ལམ་ལ་ཞུགས་པ་ལ་ཡང་གསུམ་སྟེ། བསྐྱེད་པའི་རིམ་པ་འབའ་ཞིག་ལ་དགའ་བ། མཉེས་པར་བྱེད་པའི་སྒྲུབ་པ་པོ་དང༌། རྫོགས་པའི་རིམ་པ་འབའ་ཞིག་བསྒོམ་པའི་རྣམ་པར་དག་པའི་སྒྲུབ་པ་པོ་དང༌།

ཟུང་དུ་འཇུག་པ་ལ་དགའ་བ་གསལ་བྱེད་ཡོན་ཏན་ལྡན་པ་ཞེས་བྱ་བ་སྟེ། དེ་ཡང༌། མཉེས་བྱེད་རྣམ་པར་དག་པ་དང༌། །གསལ་བྱེད་ཡོན་ཏན་ལྡན་པའི་མི ( ¡¶ ཞ ¡· ཡིན ) ། །ཞེས་གསུངས་པ་ཡིན་ནོ། །ཡང་རྒྱུད་འདི་ན་གང་ཟག་གཉིས་ཏེ། སྤང་བར་བྱ་བ་དང༌། བསྒྲུབ་པར་བྱ་བའི་གང་ཟག་གོ །དང་པོ་ནི་ལེའུ་བཅུ་གཅིག་པ་ལས། ལྐུགས་ཤིང་གླེན་པ་སྡིག་དང་ལྡན། །བྱིས་པའི་ཤེས་པས་ཤེས་པ་ཅན། །སེམས་ཅན་ཡོངས་སུ་མ་སྨིན་དང༌། །ཕྱི་རོལ་བསྟན་བཅོས་ཀྱིས་འཆལ་བ། །དེ་དག་ཀུན་གྱིས་མི་ཤེས་ཏེ། །མི་ཤེས་མུན་པས་ཁེབས་པ་དང༌། ཁེངས་པ་ལ་ནི་རྟག་དགའ་བ། །ང་རྒྱལ་ལ་སོགས་བདུན་སེམས་ལྡན། །དེ་དག་ཀུན་ཀྱང་སངས་རྒྱས་ཀྱི། །སྤྱོད་ཡུལ་གསང་བ་མི་ཤེས་སོ། །ཞེས་ ( ¡¶ ཞ ¡· + སྤངས་ ) པའི་ཡན་ལག་གསུངས་པ་དང༌། སྒྲུབ་པའི་མཚན་ཉིད་ཀྱང་དེ་ཉིད་ལས། བླ་མའི་རིམ་པས་ཇི་ལྟར་བསྟན། །གང་གིས་མྱུར་དུ་ཤེས་གྱུར་པ། །སྐྱེ་བ་བྱེ་བ་སྟོང་ཕྲག་ཏུ ༑ ༑ ང་ཡི་ཡེ་ཤེས་ཀྱིས་བསྐུལ་ཡིན། །དད་པ་ཡང་དག་ལྡན་པ་དང༌། །རྣལ་འབྱོར་སྤྱོད་ཚུལ་ལ་གནས་ཡིན། །ཞེས་གསུངས་ལ་ལེའུ་དང་པོ་ལ་རྣལ་འབྱོར་གྱི་དབང་ཕྱུག་ཅེས་གསུངས་སོ། །གཉིས་པ་ལམ་གྱི་ཀུན་ཏུ་སྤྱོད་པ་ལ་གསུམ། ( ¡¶ ཞ ¡· + ལམ་གྱི་ཀུན་སྤྱོད་དངོས་དང༌། དེ་རྫོགས་པར་བྱེད་པ་ཡན་ལག་གི་ཀུན་སྤྱོད་དང༌། དེ་བརྟན་པར་བྱེད་པའི་སྤྱོད་པའོ། །དང་པོ་ལ་གསུམ། ) རྟེན་དང་བརྟེན་པར་བཅས་པ་བསྐྱེད་པ་ཕྱིའི་ཀུན་སྤྱོད་སྤྲུལ་པ་ ( ¡¶ ཞ ¡· སྐུ་ ) ལམ་དུ་བྱེད་པ་དང༌། ལུས་ལ་ལྷ་རྣམས་རྫོགས་པར་བསྒོམ་པ་ནང་གི་ཀུན་སྤྱོད་ལོངས་སྐུ་ལམ་དུ་བྱེད་པ་དང༌། རྫོགས་པའི་རིམ་པ་ཉམས་མྱོང་དང་བཅས་པ་ནི་རྫོགས་པའི་ཀུན་སྤྱོད་ཆོས་སྐུ་ལམ་དུ་བྱེད་པའོ། ། ¡Ã དེ་ལ་ ( ¡¶ ཞ ¡· - དེ་ལ་ ) དང་པོ་ནི་ལེའུ་ལྔ་པ་དང༌། དྲུག་པ་དང༌། བཅུ་གཉིས་པའི་ཕྱོགས་གཅིག་དང༌། བཅུ་བདུན་པའི་ཕྱོགས་གཅིག་སྟེ་བཞིས་བསྟན་ཏོ། །ནང་གི་ཀུན་སྤྱོད་ནི་ལེའུ་དགུ་པ་དང༌། བཅུ་གསུམ་པ་དང༌།

བཅུ་བདུན་པ་གསུམ་གྱི་ཆ་ཤས་རེས་བསྟན་ཏོ། །རྫོགས་པའི་ཀུན་སྤྱོད་ནི་ལེའུ་བརྒྱད་པ་དང༌། དགུ་པ། བཅུ་གཉིས་པ། བཅུ་དྲུག་པ། བཅུ་བདུན་པ་སྟེ་ལྔ་ཡི་ཆ་ཤས་ཀྱིས་བསྟན་ཏོ། །གཉིས་པ་རྫོགས་པར་བྱེད་པའི་ཡན་ལག་གི་ཀུན་སྤྱོད་ལ་གཉིས་ཏེ། དང་པོ་གཉིས་རྫོགས་པར་བྱེད་པའི་ཡན་ལག་དང༌། གསུམ་ཀ་རྫོགས་པར་བྱེད་པའི་ཡན་ལག་གོ ༑ དང་པོ་ལ་ལྔ་སྟེ། ཕུང་པོ་ཁམས་དང་སྐྱེ་མཆེད་གཞི་སྦྱང་བསྒྱུར་ནི་ལེའུ་དང་པོ་ལས། ( ¡¶ ཞ ¡· + གཉིས་པ་ ) ཚོགས་གཉིས་བསགས་པ་ནི་བཅུ་གསུམ་པ་ལས། བསོད་ནམས་ཡེ་ཤེས་ཚོགས་དག་ནི། །བདེན་པ་གཉིས་ལ་བརྟེན་པ་ཡིན། །ཞེས་བྱ་བ་ཙམ་ལ་བརྟེན་ནས་གསུངས་སོ། ། ( ¡¶ ཞ ¡· + གསུམ་པ་ ) གོ་ཆ་བཅིང་བ་ནི་ལེའུ་བདུན་པ་ལས། ( ¡¶ ཞ ¡· + བཞི་པ་ ) ཡེ་ཤེས་པ་དགུག་པ་ནི་བརྒྱད་པ་ལས། ( ¡¶ ཞ ¡· + ལྔ་པ་ ) དབང་བསྐུར་བ་ནི་བཅུ་གཉིས་པ་ལས། དབང་བསྐུར་དང་ཞེས་ཚིག་གཅིག་གསུང་ངོ༌། །གསུམ་ཀ་རྫོགས་པར་བྱེད་པའི་ཡན་ལག་ལྔ། དང་པོ་སངས་རྒྱས་ལ་མཆོད་པ་ནི། སྔགས་མཆོད་ལ་སོགས་པ་ཐམས་ཅད་ཀྱི་དོན་བསྡུས་བཅུ་གཉིས་པ་ལས་མཆོད་པ་ཞེས་འབྱུང་ལ། གསང་བའི་མཆོད་པ་ནི་ལེའུ་བརྒྱད་པ་ལས་འབྱུང་ངོ༌། །གཉིས་པ་དམ་ཚིག་ཅན་ལ་གཏོར་མ་སྦྱིན་པ་ནི་ལེའུ་ ¡Ã དགུ་ ( ¡¶ ཞ ¡· བཅུ་གསུམ་ ) པ་ལས་འབྱུང་ངོ༌། །གསུམ་པ་དམ་ཚིག་དང་སྡོམ་པ་ནི། བཟའ་བའི་དམ་ཚིག་དང༌། བསྲུང་བའི་དམ་ཚིག་གཉིས་སོ། །དང་པོ་ནི་གསུམ་ལས། དང་པོ་ཕྱིའི་མཆོད་པ་ནི་ལེའུ་བཅུ་བཞི་པ་ལས། གཉིས་པ་ལག་པའི་མཆོད་པ་ཡང་དེ་ཉིད་ལས། གསུམ་པ་ཚེས་བཅུའི་མཆོད་པ་ནི། ལེའུ་དགུ་པ་དང༌། བཅུ་པ་དང༌། བཅུ་དྲུག་པ་ལས་གསུངས་སོ། །སྤྱི་དོན་གཉིས་པ་བསྲུང་བའི་དམ་ཚིག་ནི། ལེའུ་བཅུ་པ་དང༌། བཅུ་གཅིག་པ་དང༌། བཅུ་གསུམ་པ་དང༌། བཅུ་དྲུག་པ་དང༌། བཅུ་བདུན་པ་ལས་གསུངས་སོ། །སྤྱི་དོན་བཞི་པ་ཐུན་མོང་གི་བྱ་བ་བྱང་ཆུབ་ཀྱི་ཕྱོགས་ནི་ལེའུ་གཉིས་པ་དང་གསུམ་པས་བསྟན་ལ། ལྔ་པ་ཐུན་མཚམས་ཀྱི་བྱ་བ་ལ་ལྔ་ལས། དང་པོ་ཁམས་དང་རྒྱན་ཆའི་དག་པ་ནི་ལེའུ་བཞི་པ་དང༌།

བཅོ་ལྔ་པས་བསྟན། གཉིས་པ་སུམྦྷ་ནིས་བསྲུང་བ་དང༌། གསུམ་པ་སྤྱོད་ལམ་གྱི་རྣལ་འབྱོར་ནི་ལེའུ་བཅོ་ལྔ་པས་བསྟན། བཞི་པ་ཁ་ཟས་ཀྱི་རྣལ་འབྱོར་ནི། ལག་མཆོད་དང་ཚེས་བཅུའི་མཆོད་པས་ཤེས། ལྔ་པ་ཉལ་བ་དང་ལྡང་བའི་རྣལ་འབྱོར་ནི ༑ རྡོ་རྗེ་སེམས་དཔའ་བསྡུ་བའི་རྫོགས་པའི་རིམ་པ་དང༌། ལྷའི་རྣལ་འབྱོར་དུ་ལྡང་བ་གཉིས་ཀྱིས་བསྟན་ཏོ། །སྤྱི་དོན་གསུམ་པ་བརྟན་པར་བྱེད་པའི་སྤྱོད་ལམ་ལ་གཉིས། རང་དོན་གྱི་སྤྱོད་པ་དང༌། གཞན་དོན་ཕྱོགས་ལས་རྣམ་པར་རྒྱལ་བའི་སྤྱོད་པའོ། དང་པོ་ལ་གསུམ། བསྐྱེད་རིམ་བརྟན་པར་བྱེད་པ་སྤྲོས་བཅས་ཀྱི་སྤྱོད་པ་དང༌། རྫོགས་རིམ་བརྟན་པར་བྱེད་པ་སྤྲོས་མེད་ཀྱི་སྤྱོད་པ་དང༌། གཉིས་ཀ་བརྟན་པར་བྱེད་པ་ཤིན་ཏུ་སྤྲོས་མེད་ཀྱི་སྤྱོད་པའོ། །དེ་ལྟར་སྤྱོད་པ་དེ་དག་ནི་ལེའུ་བཅུ་གསུམ་པ་དང༌། བཅུ་བཞི་པ་དང༌། བཅོ་ལྔ་པ་དང༌། བཅུ་བདུན་པའི་ཆ་ཡིས་བསྟན་ཏོ། །འབྲས་བུའི་ཀུན་སྤྱོད་ནི་གསུམ་སྟེ། ཐུན་མོང་གི་དངོས་གྲུབ་དང༌། མཆོག་གི་དངོས་གྲུབ་དང༌། ཕྱག་རྒྱ་ཆེན་པོ་མཆོག་གི་དངོས་གྲུབ་བོ། །དང་པོ་ནི་སྐྱེ་བ་བདུན་པ་བརྟག་པ་བོང་བུའི་རྣལ་འབྱོར་པ་དང༌། ལས་བཞི་སྒྲུབ་པ་ལེའུ་བཅུ་དྲུག་པ་ལས་བསྟན། ལས་བཞིའི་ཡན་ལག་ལེའུ་བཅུ་གསུམ་པ་ལས་ཅུང་ཟད་བསྟན་ཏོ། །གཉིས་པ་མཁའ་སྤྱོད་ནི་ལེའུ་བཅུ་བདུན་པ་ལས་བསྟན། མཆོག་གི་དངོས་གྲུབ་ནི་ལེའུ་བཅུ་གཅིག་ ( ¡¶ ཞ ¡· བཞི་ ) པ་དང༌། བཅུ་གཉིས་པ་དང༌། བཅུ་དྲུག་པ་དང༌། བཅུ་བདུན་པ་ལས་ཀྱང་བསྟན་ལ། བཅུ་གསུམ་པ་ལས་སྐུ་གསུམ་གསལ་བར་བཤད་དོ། །རྒྱུད་གསུམ་གྱི་ ( ¡¶ ཞ ¡· + ཚུལ་གྱིས་ ) བསྡུས་པ་བསྟན་ཟིན་ཏོ ༑༑ ༑༑ ཡང་འདིར་ལམ་གྱི་དངོས་གཞི་ཉིན་ཞག་ཕྲུགས་གཅིག་ལ་ཇི་ལྟར་བྱ་བའི་ཚུལ་མདོར་བསྡུ་ན། ལེའུ་བཅུ་གཉིས་པ་ལས་འབྱུང་ལ། འདུག་དང་ལྡང་བ་ཉིད་དང་ནི། །འཇུག་དང་རྫོགས་པ་ཉིད་དག་དང༌། །བྱིན་གྱིས་བརླབ་དང་དབང་བསྐུར་དང༌། །ཏིང་འཛིན་མཆོད་པ་བསྡུས་པ་ཡིན།

།ཞེས་བྱ་བ་དེ་ཁོ་ན་ཉིད་བཅུ་སྟེ ༑ དེ་ལ་འདུག་པ་ཞེས་བྱ་བའི་ཚངས་པའི་གནས་བཞི་དང༌། གཞི་སྦྱང་བསྒྱུར་དང་ ༑ སྲུང་བའི་འཁོར་ལོ་དང༌། བསོད་ནམས་དང་ཡེ་ཤེས་ཀྱི་ཚོགས་བསགས་ནས་བདག་མེད་པ་ལ་བློ་ཅུང་ཟད་འདུག་པ་ཡིན་ནོ། །གཉིས་པ་ལྡང་བ་ནི་བྱང་ཆུབ་ཀྱི་སེམས་ཀྱི་རྒྱུན་གྱིས་སེམས་ཅན་གྱི་དོན་བྱའོ་སྙམ་པའི་བསམ་པས། འབྱུང་བ་རིམ་བརྩེགས་རི་རབ་དང་བཅས་པ་བསྒོམ་པའོ། །གསུམ་པ་འཇུག་པ་ནི ༑ རི་རབ་ཀྱི་སྟེང་དུ་མངོན་པར་བྱང་ཆུབ་པ་ལྔ་ལས། རྟེན་བརྟེན་པ་དུས་གཅིག་ཏུ་ཤིན་ཏུ་གསལ་བར་ཕྱིའི་དཀྱིལ་འཁོར་བསྒོམ་པ་ཡིན་ནོ། །བཞི་པ་རྫོགས་པ་ནི་ལུས་ཀྱི་དཀྱིལ་འཁོར་རྫོགས་པར་སྒོམ་པ་སྔགས་ཀྱིས་བྱིན་གྱིས་བརླབ་པའོ། ། ལྔ་པ་བྱིན་གྱིས་བརླབ་པ་ནི་ཕོ་ཉ་བསྲེ་བ་དང༌། གོ་ཆ་བཅིང་བ་དང༌། ཡེ་ཤེས་པ་དགུག་པ་ཡིན་ནོ། །དྲུག་པ་དབང་བསྐུར་བ་ནི་རིགས་ཀྱི་བདག་པོའི་རྒྱས་གདབ་པ་དང་བཅས་པའོ། །བདུན་པ་ཏིང་ངེ་འཛིན་ནི་བྱང་ཆུབ་ཀྱི་ཕྱོགས་ཀྱི་དག་པ་དྲན་པར་བྱས་ལ། ལྷའི་སྐུ་མདོག་དང་ཕྱག་མཚན་ལ་སེམས་ཅུང་ཟད་འཛིན་པ་ཡིན་ནོ ༑ ༑ བརྒྱད་པ་མཆོད་པ་ནི། སྔགས་ཀྱི་མཆོད་པ་དང༌། ཕྱིའི་མཆོད་པ་དང༌། བདུད་རྩིའི་མཆོད་པ་དང༌། མཉེས་པའི་མཆོད་པ་དང༌། ¡Ã ཡིད་ལས་བྱུང་བའི་མཆོད་པ་དང༌། ( ¡¶ ཞ ¡· - ཡིད་ལསུུ་ུ་ུ་ུ་ུ་་་པ་དང༌། ) བསྟོད་པའི་མཆོད་པ་དང༌། གསང་བའི་མཆོད་པ་སྟེ། དེ་ལ་བཟླས་པ་ནི་སྔགས་མཆོད་ཀྱི་ཁོངས་སུ་འདུ་ལ། གསང་བའི་མཆོད་པ་ནི་རྫོགས་པའི་རིམ་པར་འགྲོ་བའི་སྐབས་ཀྱང་ཡོད་དོ། །གཏོར་མའང་མཆོད་པའི་སྐབས་སུ་འདུ་བ་ཡིན་ཏེ། ཐུན་གོང་མ་རྣམས་ལ་གཏོར་མ་ནི་ཐུན་མཇུག་བསྡུ་བའི་རྗེས་ལ་གཏང་ལ། ཐུན་ཐ་མ་ལ་ནི་གཏོར་མ་དང༌། དག་པའི་རྗེས་ལ་བསྡུ་བ་བསྒོམ་པ་ཡིན་ནོ། །ཐུན་མཚམས་ཀྱི་བྱ་བ་ལ་ཁ་ཟས་དང༌། སྤྱོད་ལམ་དང༌། ¡Ã ཕྱི་མཆོད་དང༌། ( ¡¶ ཞ ¡· - ཕྱི་མཆོད་དང༌། ) ལག་མཆོད་ཀྱང་མཆོད་པའི་ཁོངས་སུ་བསྡུ་ལ། གནས་སྐབས་ཀྱི་མཆོད་པ་ཚེས་བཅུའི་མཆོད་པའང་མཆོད་པའི་ཁོངས་སུ་འདུའོ།

།དགུ་པ་བསྡུ་བ་ཞེས་བྱ་བ་ནི་རྫོགས་པའི་རིམ་པ་སྟེ། རྡོ་རྗེ་སེམས་དཔའ་བསྡུ་བ་ ¡Ã ལྟ་བུས་དཀྱིལ་འཁོར་རིམ་པ་བསྡུས་ལ། ཐུན་གོང་མ་ ( ¡¶ ཞ ¡· བྱས་ལ། ཐུན་མོང་བ་ ) རྣམས་ནི་དེ་ལས་ལངས་ནས་དག་པ་རྗེས་སུ་དྲན་པར་བྱེད་པ་ཡིན་ལ། ཐུན་ཐ་མ་ལ་ནི་དག་པ་རྗེས་དྲན་གྱི་རྗེས་ལ། རྡོ་རྗེ་སེམས་དཔའ་བསྡུ་བ་བྱས་ནས་དེའི་ངང་ལ་ཉལ་བའི་རྣལ་འབྱོར་བྱེད་པ་ཡིན་ནོ། །བཅུ་པ་ཡིན་ཞེས་པ་ངེས་པ་སྟེ། དག་པ་ནི་ཁམས་ཀྱི་དག་པ་དང༌། རྒྱན་ཆའི་དག་པ་བྱས་ལ་དཀྱིལ་འཁོར་གྱི་འཁོར་ལོ་བསྡུས་ཏེ། ཚོམ་ངམ་སྔགས་ཀྱིས་བསྲུངས་ལ་སྤྱོད་ལམ་གྱི་རྣལ་འབྱོར་བྱེད་པ་ཡིན་ནོ། །འདི་དག་ནི་དེ་ཁོ་ན་ཉིད་བཅུ་ཞེས་བྱ་བ་ལམ་ཐམས་ཅད་བསྡུས་ཏེ་ཁྲིག་ཆགས་སུ་ཉམས་སུ་བླང་བའི་མན་ངག་ཡིན་ནོ།། དེ་ལྟར་དབང་ཐོབ་ནས་དམ་ཚིག་ལ་གནས་པའི་རྣལ་འབྱོར་པས་དེ་ཁོ་ན་ཉིད་བཅུ་ཉམས་སུ་བླངས་པ་ན་གྲུབ་པའི་རྟགས་བྱུང་ན་སྤྱོད་པ་གཉིས་ཀྱིས་ཚར་གཅད་ནས་འབྲས་བུ་རྣམ་པ་གསུམ་འགྲུབ་པ་ཡིན་ནོ། །ཞེས་བྱ་བར་ཤེས་པར་བྱའོ

༑ ༑ བཤད་ཐབས་ཀྱི་མན་ངག་བསྟན་ཟིན་ཏོ།། །།སྤྱི་དོན་གཉིས་པ་ལེའུ་སོ་སོའི་བརྗོད་བྱ་ངོས་བཟུང་བ་ནི། མཚམས་སྦྱོར་མདོར་བསྟན། རྒྱས་བཤད་དོ། །དེ་ལ་ལེའུ་བཅུ་བདུན་ཏེ། དང་པོས་གང་ཟག་མ་དག་སྦྱང༌། །གཉིས་པས་བྱང་ཆུབ་ཕྱོགས་བསྟན་ཏེ། །གསུམ་པས་དེ་ཉིད་ལྷ་དང་སྦྱར ༑ ༑ བཞི་པས་ཁམས་ཀྱི་དག་པ་བསྟན། །ལྔ་པ་དྲུག་པས་བསྐྱེད་རིམ་བསྟན།། བདུན་པས་གོ་ཆ་བཅིང་བ་དང༌། །བརྒྱད་པས་ཡེ་ཤེས་གསང་མཆོད་བསྟན། ། ལུས་དང་མཆོད་པ་རྫོགས་རིམ་དང༌། །ཀུན་སྤྱོད་གསུམ་བསྡུས་དགུ་པ་ཡིས། ། སྤྱོད་ལམ་གཏོར་མ་ཚོགས་འཁོར་བཅུས། །སྤྱོད་པའི་གང་ཟག་བཅུ་གཅིག་པས།། ཀུན་སྤྱོད་གསུམ་ཀ་བཅུ་གཉིས་པས། །ཀུན་སྤྱོད་གསུམ་དང་ཚོགས་གཉིས་དང༌།། ལུས་དང་ལས་ཚོགས་བཅུ་གསུམ་པས། །ཕྱི་མཆོད་ལག་མཆོད་བཅུ་བཞི་པས། ། སྤྱོད་པ་སྔགས་ཀྱི་དག་པ་དང༌། །ཐུན་མཚམས་ལེའུ་བཅོ་ལྔ་པས། །རྒྱུད་རིམ་རྒྱུད་ཀྱི་ཆེ་བ་དང༌། །བོང་བུའི་རྣལ་འབྱོར་བཅུ་དྲུག་པས། །དག་པ་ཕན་ཡོན་ལུས་ཀྱི་ལྷ ༑ ༑ བསྐྱེད་པ་ཅུང་ཟད་ཐུན་མོང་གི །རྒྱན་དྲུག་ལེའུ་བཅུ་བདུན་པས། །ཞེས་བྱ་བ་ནི་གཞུང་རིམ་པ་བཞིན་གྱི་སྡོམ་ཡིན་ནོ། །དེ་ལྟར་ལམ་རྒྱུད་ལ་རིམ་པ་ལྟར་བསྐྱེད་པའི་སྡོམ་ནི། དང་པོ་བཅུ་དྲུག་བཅུ་གཅིག་རྒྱུ། །གཉིས་པ་ལྡང་བ་དེ་ཉིད་དང་ ༑ ༑ གསུམ་བཞི་ལྔ་པས་འཇུག་པ་ཡིན། །བཅུ་གཉིས་བཅུ་གསུམ་བཅུ་བདུན་རྫོགས ༑ ༑ བདུན་བརྒྱད་བྱིན་རླབས་དབང་བསྐུར་རོ། །གཉིས་པ་གསུམ་པ་ཏིང་འཛིན་ཏེ། །བརྒྱད་ཅུ་བཅུ་བཞི་མཆོད་པ་སྟེ། །བརྒྱད་དགུ་བཅུ་གཅིག་བཅུ་གཉིས་པ ༑ ༑ བཅུ་གསུམ་བཅོ་ལྔ་བཅུ་དྲུག་པ། །བཅུ་བདུན་པས་ནི་བསྡུས་པ་བསྟན། ། བཞི་པ་བཅོ་ལྔས་དག་པ་སྟེ། །བཅུ་གསུམ་བཅོ་ལྔ་བཅུ་བདུན་པ། །སྤྱོད་པ་དང་ནི་འབྲས་བུའོ། །ད་ནི་གཞུང་གི་དོན་དངོས་ལ་དོན་གསུམ་ ¡Ã དུ་གནས་པ་ལས ( ¡¶ ཞ ¡· - དུ་གནས་པ་ལས ) ། དང་པོ་མཚམས་སྦྱར་བ་ནི། གང་གི་དྲིན་གྱིས་ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས་བསྟན་ཏེ།

འདི་ནི་སློབ་དཔོན་དཱ་རི་ཀ་པས་རྒྱུད་དུམ་བུ་འདི་གུད་དུ་འབྱིན་པའི་དུས་སུ་སློབ་དཔོན་ལཱུ་ཧི་པ་ལ་ཕྱག་འཚལ་ནས་གུད་དུ་ཕྱུང་བ་སྟེ། འདི་ནི་རྒྱུད་ཀྱི་ཚིག་མ་ཡིན་ནོ། །ད་ནི་ལུས་རྣམ་པར་བཞག་པ་ཚིགས་སུ་བཅད་པ་བཞིས་བསྟན་པ་ཡིན་ཏེ། དེ་ལ་བཞི་ལས་དང་པོ་མཚམས་སྦྱར་བ་དངོས་ནི། ཚིག་རྐང་གཅིག་སྟེ། དེ་ནས་ཞེས་བྱ་བ་ནི་ཉི་ཤུ་པ་རིག་འཛིན་གྲུབ་ ¡Ã པའི་རྟོག་ ( ¡¶ ཞ ¡· - པའི་རྟོག་ ) པ་སོང་བའི་རྗེས་ལ། ཉི་ཤུ་རྩ་གཅིག་པ་འཁོར་ལོ་གསུམ་བཀོད་པའི་རྟོག་པ་འདི་བྱུང་བས་ན་དེ་ནས་སོ། །ཡང་ན་དེ་ནས་ནི་ཨ་ཐ་སྟེ། ཨ་ནི་སྐྱེ་བ་མེད་པ་ཡིན་ལ། སྠཱ། སྠཱ་ན་ནི་གནས་པ་སྟེ། སྐྱེ་བ་མེད་པ་ལ་སྐྱེ་བའི་འབྱུང་གནས་ཞེས་བྱ་བ་ཡིན་ནོ། །ཡང་ན་བཀྲ་ཤིས་པའི་དོན་ཡིན་ཏེ། འཇིག་རྟེན་པའི་བསྟན་བཅོས་ལས་ཀྱང༌། ཡི་གེ་ཨ་ཐ་དེ་ནས་སྒྲ། ། གཉིས་པ་འདི་སྔོན་ཚངས་པ་ཡི། །མཁུར་ཚོས་བརྟོལ་ཏེ་མངོན་པར་བྱུང༌། །དེས་ན་འདི་ནི་བཀྲ་ཤིས་བརྗོད། །ཅེས་བྱ་བ་ཡིན་ནོ། །ཡང་དག་བཤད་བྱ་བ་ཞེས་བྱ་བ་ནི་སྐྱོན་མེད་པའི་དོན་ཏོ། །ད་ནི་གཉིས་པ་ཐུན་མོང་མ་ཡིན་པའི་ལམ་བསྟན་པ་རྐང་པ་ལྔ་ལས། དང་པོས་ནི་བརྗོད་བྱ་བསྟན། དེ་ཤེས་པས་ནི་དགོས་པ་འཁོར་ལོ་གསུམ་བདག་བཞིས་རྐང་པ་གཉིས་ཀྱིས་ནི་འབྲས་བུ་སངས་རྒྱས་ཏེ། དགོས་པའི་དགོས་པ། ལུགས་སུ་འབྱུང་དང་ཞེས་རྐང་པ་གཉིས་ཀྱིས་ནི་རྗོད་བྱེད་གང་ལ་རག་ལས་པའི་འབྲེལ་བ་ཡིན་ནོ། །ཡང་ན་རྐང་པ་དང་པོ་གཉིས་ཀྱི་བརྗོད་བྱ། གསུམ་པ་དགོས་པ། བཞི་པ་དང་ལྔ་པས་འབྲེལ་བ། བསྟན་པ་རུ་ནི་ཞེས་ཚིག་རྐང་དྲུག་གིས་དགོས་པའི་དགོས་པ་བསྟན་ཏོ། །ཡན་ལག་གི་དོན་བརྗོད་ན། ཀུན་ཏུ་སྤྱོད་པའི་ཆོ་ག་མཆོག །ཅེས་བྱ་བ་ནི་ཕྱིའི་ཀུན་སྤྱོད་སྤྲུལ་སྐུ། ལུས་ཀྱི་ཀུན་སྤྱོད་ལོངས་སྐུ། རྫོགས་པའི་ཀུན་སྤྱོད་ཆོས་སྐུ། འཁོར་ལོ་གསུམ་བདག་འདི་སྒྲོལ་བྱེད་ཅེས་བྱ་བ་ནི། འཁོར་ལོ་གསུམ་དང༌། དཀྱིལ་འཁོར་རྫོགས་པ་གཅིག་ དང་

༑ མངོན་པར་རྟོགས་པ་རྫོགས་པ་གཅིག་དང༌། བློའི་སྤྱོད་ཡུལ་རྫོགས་པ་གཅིག་ལ་སྐུ་གསུམ་དུ་ཤེས་ན་སྲིད་པའི་རྒྱ་མཚོ་ལས་སྒྲོལ་བར་བྱེད་པ་ཡིན་ནོ།། རྣལ་འབྱོར་ལམ་ལ་རབ་གནས་པ། །ཞེས་བྱ་བ་ནི། ཆོས་ཐམས་ཅད་སྐུ་གསུམ་དུ་ཤེས་ཤིང་བསྒོམ་པའོ། །ལུགས་སུ་འབྱུང་དང་ཞེས་བྱ་བའི་ཚིག་རྐང་གཉིས་ཀྱི་བརྗོད་བྱ། སྐུ་གསུམ་པོ་དེ་རྒྱུད་གང་ལས་འབྱུང་ཞེ་ན། འཁོར་ལོ་བདེ་མཆོག་ལས་འབྱུང་བར་བསྟན་ཏེ། དེའང་འཁོར་ལོ་བདེ་མཆོག་ལས་ལྷ་ལུགས་སུ་འབྱུང་བ་ནི། རབ་གཏུམ་མ་དང་གཏུམ་མིག་མ་ཞེས་བྱ་བ་ལ་སོགས་པས་ནི་རིམ་པ་བཞིན་དུ་བསྟན་པ་དང༌། སྔགས་ལུགས་སུ་ ( ¡¶ ཞ ¡· - སུ་ ) འབྱུང་བ་ཡི་གེ་ཨོཾ་ནས་མགོ་བཙུགས་ཏེ་བསྟན་པའོ། །ལུགས་ལས་བཟློག་པའི་ལྷ་ལུགས་ལས་བཟློག་པ་ནི ༑ རྩ་རྒྱུད་ལས། བརྩོན་ཆེན་མོ་དང་རབ་དཔའ་མོ། །སྟོབས་ཆེན་འཁོར་ལོས་སྒྱུར་མ་དང༌། །ཞེས་བྱ་བ་ལ་སོགས་པ་མས་བཟློག་ཏུ་བཀོད་པ་དང༌། སྔགས་ལུགས་ལས་བཟློག་སྟེ ( ¡¶ ཞ ¡· པ ) ། ཕཊ་ནས་མགོ་བཙུགས་ཏེ་བསྟན་པ་ལྟ་བུ་ཡིན་ནོ ༑ ༑ དེ་ལྟ་བུའི་སྦས་པའི་རྒྱུད་ལས་བརྗོད་བྱ་གོང་མ་ཚོ་བྱུང་ཞེས་བྱའོ། །བསྟན་པ་ཞེས་བྱ་བ་ལ་སོགས་པ་ཚིག་རྐང་དྲུག་གིས། སྤྱི་དོན་གསུམ་པ་འབྲས་བུའམ། དགོས་པའི་དགོས་པ་བསྟན་ཏེ། དེའང་བསྟན་པས་སྤྲུལ་སྐུ། བཤད་པས་ལོངས་སྐུ ༑ སོ་སོར་བསྟན་པས་ཆོས་སྐུ་བསྟན། ཡང་སྐུ་གསུམ་པོ་དེ་ཉིད་ལམ་གྱི་མངོན་པར་རྟོགས་པ་དང༌། འཁོར་ལོ་གསུམ་ལ་སོགས་པ་ལའང་སྦྱར་ཏེ་ཤེས་པར་བྱའོ ༑ ༑ དེའང་ལེའུ་བཅུ་གསུམ་ལས། བསྟན་པ་ཡིས་ནི་སྤྲུལ་པ་ཡིན། །བཤད་པས་ལོངས་སྤྱོད་རྫོགས་པར་འདོད། །སོ་སོར་བསྟན་པ་མ་ལུས་ཉིད། །མྱང་ངན་འདས་པ་དེ་ཉིད་བསྟན། །སྐུ་གསུམ་འཁོར་ལོ་གསུམ་དུ་བཤད། །ཆོས་དང་ལོངས་སྤྱོད་སྤྲུལ་མཚན་ཉིད། །ཅེས་གསུངས་སོ། །དེ་ལྟ་བུའི་བརྡའི་ཆོ་གས་རྒྱུད་ཐམས་ཅད་ཤེས་ན་དངོས་གྲུབ་འཐོབ་པར་འགྱུར་རོ།། །།སྤྱི་དོན་བཞི་པ་ཐུན་མོང་གི་ལམ་དང་བསྲེ་བ་ནི།

སུམ་ཅུ་རྩ་བདུན་ཞེས་བྱ་བ་ལ་སོགས་པ་རྐང་པ་བཞི་སྟེ། དེ་ལ་རྐང་པ་དང་པོ་གསུམ་གྱིས་ནི་ལྷ་ལ་ཞེན་པ་སྤང་བར་བྱ་བའི་ཕྱིར་ཚུར་དག་ཏུ་སྦྱར་ལ། ཧེ་རུ་ཀ་དཔལ་ཞེས་བྱ་བ་ནི་ལམ་ལ་སོམ་ཉི་སྤང་བའི་ཕྱིར་ཕར་དག་ཏུ་སྦྱར་བར་བྱའོ། ། ¡Ã འབྲས་བུའི་ ( ¡¶ ཞ ¡· ལུས་ ) རྣམ་པར་བཞག་པ་བསྟན་ཟིན་ཏོ།། །།ད་ནི་རྒྱུད་ཀྱི་དོན་རྒྱས་པར་བཤད་པ་ལ། ལེའུ་བཅུ་བདུན་པའི་བདག་ཉིད་དུ་གནས་ཏེ། དེ་ལ་ལེའུ་དང་པོར། དེ་ལ་རེ་ཞིག་རྣལ་འབྱོར་པའི་དབང་ཕྱུག་གིས་ཞེས་འབྱུང་སྟེ། དེ་ལ་སློབ་པའི་རྣལ་འབྱོར་ནི་ཀུན་ཏུ་སྤྱོད་གསུམ་བསྒོམ་པ་ཡིན་ལ། དབང་ཕྱུག་ནི་རྒྱུད་སྡེ་སྒོ་དྲུག་པའི་རྣལ་འབྱོར་པ་ཡིན་པས། མཆོག་ཏུ་གྱུར་པ་ཡིན་ནོ། །མི་སློབ་པའི་རྣལ་འབྱོར་པ་ནི་བསྐྱེད་པ་ལ་བརྟན་པ་ཐོབ་ནས་སྤྲོས་བྲལ་འབའ་ཞིག་བསྒོམ་པ་སྟེ། འདི་ནི་གང་ཟག་མཆོག་ཏུ་གྱུར་པའི་ཕྱིར་དབང་ཕྱུག་ཡིན་ནོ། །གང་ཟག་བསྟན་ཟིན་ཏོ།། །།གང་ཟག་དེས་ཉམས་སུ་ཇི་ལྟར་བླང་སྙམ་ན། རྒྱུད་འདིར་ཆོ་ག་ཐམས་ཅད་མ་ཚང་བ་མེད་པར་ཉམས་སུ་བླང་བྱ་ཡིན་ཡང༌། རྒྱུད་རབ་ཏུ་འཁྲུགས་པའི་ཕྱིར་འཁྲུགས་བསྡེབས་ནས་ཉམས་སུ་བླང་བར་བྱ་སྟེ། འཁྲུགས་སྡེབ་པའི་དཔང་པོ་ནི་ལེའུ་བཅུ་གཉིས་པ་དེ་ཁོ་ན་ཉིད་བཅུ་དང༌། འཁྲུགས་བསྡེབས་ཏེ་བྲིས་པའི་བསྟན་བཅོས་ལཱུ་ཧི་པས་མཛད་པའི་མངོན་པར་རྟོགས་པས་དཔང་པོར་བྱས་ཏེ་ཤེས་པར་བྱའོ། །དེའང་སྔར་ཡང་དེ་ཉིད་བཅུ་པ་དང༌། ཚིགས་སུ་བཅད་པའི་སྐབས་སུ་ཚིགས་སུ་བཅད་པར་བསྡེབས་ནས་ཀྱང་བརྗོད་མོད་ཀྱི། རྟོགས་སླ་བའི་ཕྱིར་ཅུང་ཟད་ཞིབ་ཏུ་བརྗོད་ན། རྣལ་འབྱོར་གྱི་དབང་ཕྱུག་ཅེས་བྱ་བའི་ཤུགས་ལས་ཚངས་པའི་གནས་བཞི་བསྟན། དེ་ནས་ལེའུ་དང་པོ་བཞིན་ཕུང་པོ་ཁམས་དང་སྐྱེ་མཆེད་གཞི་སྦྱང་བསྒྱུར་བྱ། ལེའུ་ ¡Ã ལྔ་ ( ¡¶ ཞ ¡· བཅོ་ལྔ་ ) པ་ནས། ཚོམ་ངམ་སྔགས་ཀྱིས་ལེགས་པར་བསྲུང༌། ཞེས་འབྱུང་བས་སྲུང་འཁོར་བརྟན་པར་བསྒོམ། བཅུ་གསུམ་པ་ནས། བསོད་ནམས་ཡེ་ཤེས་ཚོགས་དག་ནི།

།བདེན་པ་གཉིས་ལ་གནས་པ་ཡིན། །ཞེས་འབྱུང་བས་ཚོགས་ག ཉིས་བསག་པ་བསྒོམ ( ¡¶ ཞ ¡· བྱ ) ། དེ་ནས་ལེའུ་ལྔ་པ་དང་དྲུག་པ་དང་བཅུ་བདུན་པ་བཞིན་ཕྱིའི་དཀྱིལ་འཁོར་རྫོགས་པར་བསྒོམ་ལ། ལྷ་ལ་ཞེན་པ་སྐྱེ་ཞིང་ལམ་ལ་སོམ་ཉི་ཟ་ན། ལེའུ་གཉིས་པ་དང་གསུམ་པ་བཞིན། བྱང་ཆུབ་ཀྱི་ཕྱོགས་ཀྱི་དག་པ་དྲན་པར་བྱ། དེ་ནས་ལེའུ་བཅུ་གཉིས་པ་དང་བཅུ་གསུམ་པ་དང་བཅུ་བདུན་པ་བཞིན་ལུས་ཀྱི་དཀྱིལ་འཁོར་བསྒོམ ༑ ལེའུ་བདུན་པ་ནས་འབྱུང་བའི་གོ་ཆ་བཅིང༌། ལེའུ་བརྒྱད་པ་ནས་འབྱུང་བ་བཞིན་ཡེ་ཤེས་འཁོར་ལོ་དགུག་གཞུག་བྱ། བཅུ་གཉིས་པ་ནས་དབང་བསྐུར་ཞེས་འབྱུང་བས་ན་དབང་བསྐུར་ཞིང་རིགས་ཀྱི་བདག་པོས་རྒྱས་གདབ། བཅུ་གཉིས་པ་ལ་མཆོད་པ་ཞེས་འབྱུང་བའི་དོན་ནི་གསུམ་སྟེ། མཉམ་གཞག་དང་འབྲེལ་བ། ཐུན་མཚམས་དང་འབྲེལ་བ། གནས་སྐབས་དང་འབྲེལ་བའོ། །དང་པོ་ནི་སྔགས་མཆོད། ཕྱི་མཆོད། བདུད་རྩིའི་མཆོད་པ། མཉེས་མཆོད། ཡིད་མཆོད ༑ བསྟོད་པའི་མཆོད་པའོ། །ཡང་སྤྲོས་པ་ལ་དགའ་ན། ཕྱི་མཆོད་ཀྱི་རྗེས་ལ ༑ རིག་མ་བཅུ་དྲུག རིན་ཆེན་སྣ་བདུན། འདོད་ཡོན་ལྔའི་མཆོད་པའང་བྱ་སྟེ། མཆོད་པ་དེ་དག་ཉུང་ངུའི་རྒྱུད་ ( ¡¶ ཞ ¡· - རྒྱུད་ ) འདི་ན་མེད་ཀྱང༌། ཀུན་ཏུ་སྤྱོད་པ་རྒྱས་པ་ནས་འབྱུང་བའི་རྒྱུད་ཀྱི་དུམ་བུར་ཡོད་པ་དེ་བཞིན་བྱའོ། །ཐུན་མཚམས་དང་འབྲེལ་བའི་མཆོད་པ་ནི། ཕྱི་མཆོད་དང༌། ལག་མཆོད་དང༌། གཏོར་མ་དང༌། ཁ་ཟས་དང༌། སྤྱོད་ལམ་གྱི་རྣལ་འབྱོར་རོ། །དང་པོ་གཉིས་ནི་ལེའུ་བཅུ་བཞི་པ་ནས་བསྟན་ལ། གཏོར་མ་དང་ཁ་ཟས་ནི་བཅུ་པ་ལས་བསྟན་ཅིང༌། སྤྱོད་ལམ་ནི་བཅོ་ལྔ་པ་ལས་བསྟན་ཏོ། །གནས་སྐབས་ཀྱི་མཆོད་པ་ཚེས་བཅུ་ནི། བཅུ་པ་དང༌། བཅུ་བཞི་པ་དང༌། བཅུ་དྲུག་པས་བསྟན་ཏོ། །དེ་ལྟར་གནས་སྐབས་གང་དུའང་ཤེས་པར་བྱའི་མཆོད་པ་ཚར་ནས་བཟླས་པའི་རྣལ་འབྱོར་བྱའོ། །དེ་ནས་ལེའུ་བཞི་པ་ནས་འབྱུང་བ་བཞིན་ཁམས་ཀྱི་དག་པ་དང༌། བཅོ་ལྔ་པ་ནས་འབྱུང་བ་བཞིན་རྒྱན་ཆའི་དག་པ་བྱས་ལ།

དེ་ཉིད་ནས་འབྱུང་བ་བཞིན་ཚོམ་ངམ་སྔགས་ཀྱིས་བསྲུངས་ལ། རྩ་བའི་སྔགས་ཟློས་ཤིང་སྤྱོད་ལམ་གྱི་རྣལ་འབྱོར་བྱའོ། །དེ་ནས་རྫོགས་པའི་རིམ་པ་ནི་ཐུན་གོང་མ་རྣམས་ལ་ནི་བཟླས་པའི་རྗེས་ལ་བསྒོམས་ལ ༑ ཐུན་ཐ་མ་ལ་ནི་བཟླས་པའི་རྗེས་ལ་གཏོར་མ་བཏང་ནས་དག་པ་རྗེས་དྲན་བྱས། རྫོགས་པའི་རིམ་པ་བསྒོམ་སྟེ་ཉལ་བའི་རྣལ་འབྱོར་དང་ཐུན་མོང་དུ་བྱེད་པ་ཡིན་ནོ། །རྫོགས་རིམ་ལ་ཕོ་ཉའི་ལམ་ལ་དགའ་བའི་མངོན་པར་རྟོགས་པ་ནི་ལེའུ་བརྒྱད་པར་གསལ་ ( ¡¶ ཞ ¡· གསང་ ) བའི་མཆོད་པ་དང་ཐུན་མོང་དུ་བསྟན་ལ། རྣལ་འབྱོར་གྱི་ལམ་ནི་ལེའུ་བཅུ་གཉིས་པར་བསྟན་ཏོ། །དེ་དག་ལས་སྐྱེས་པའི་ཉམས་ཀྱི་ཡེ་ཤེས་ནི། ལེའུ་དགུ་པ་དང༌། བཅུ་གཉིས་པ་དང༌། བཅུ་དྲུག་པ་དང༌། བཅུ་བདུན་པས་བསྟན་ཏོ། །ཉམས་སྐྱེས་ནས་བརྟན་པར་བྱའི་ཕྱིར་སྤྱོད་པ་ནི། དགུ་པ་དང་ ༑ བཅུ་བཞི་པ་དང༌། བཅོ་ལྔ་པ་ནས་བསྟན་ཏོ། །འབྲས་བུ་ནི་དགུ་པ་དང༌། བཅུ་གཅིག་པ་དང༌། བཅུ་དྲུག་པ་དང༌། བཅུ་བདུན་པ་ལས་བསྟན་པ་ཡིན་ནོ། ། མངོན་པར་རྟོགས་པ་སྐྱེ་བའི་རིམ་པ་བསྟན་ཟིན་ཏོ།། །།ལེའུ་གང་ནས་གང་འབྱུང་བ་བལྡབ་པ་ལྟ་བུར་སྣང་ཡང༌། སྤྱིའི་དོན་དང་མངོན་པར་རྟོགས་པ་སྐྱེ་ཚུལ་གྱི་རིམ་པ་ཡིན་པས། བློ་ལ་འཛིན་པར་སླ་བའི་ཕྱིར་ཉེས་པ་མེད་པར་ཤེས་པར་བྱའོ། །ད་ནི་གཞུང་རིམ་པ་བཞིན་དུ་ཤེས་པར་བྱ་སྟེ། དེ་ལ་ལེའུ་དང་པོའི་ཕུང་པོ་ཁམས་དང་སྐྱེ་མཆེད་ལྷའི་ང་རྒྱལ་བསྒོམ་པ་ནི། གནས་སོ་སོའི་ས་བོན་ལས་གྱུར་པའི་ ¡Ã ལྷའི་ ( ¡¶ ཞ ¡· - ལྷའི་ ) སྐུ་མདོག་དང་ཕྱག་མཚན་དང་བཅས་ནས་བསྒོམ་པ་ནི་འདིའི་ལུགས་མ་ཡིན་ཏེ། འདིའི་ལུགས་ནི་བདག་གི་མ་དག་པའི་གཟུགས་ཀྱི་ཕུང་པོ་འདི་ནི་གཟུགས་ཀྱི་ཕུང་པོ་མ་ཡིན་ཏེ། བཅོམ་ལྡན་འདས་རྣམ་པར་སྣང་མཛད་ཀྱི་ངོ་བོ་ཉིད་ཡིན་ནོ། །ཞེས་དྲན་པར་བྱ་སྟེ ༑ ཐམས་ཅད་ཤེས་པར་བྱའོ། །ལེའུ་གཉིས་པའི་བྱང་ཆུབ་ཀྱི་ཕྱོགས་རྐྱང་པ་ནི། དེ་ལ་བརྟེན་ནས་ལམ་ཐམས་ཅད་ཀྱི་ས་མཚམས་རྣམ་པར་བཞག་པ་སྟེ།

དྲན་པ་ཉེ་བར་བཞག་པ་བཞི་ནི་ཚོགས་ལམ་ཆུང་ངུ༌། ཡང་དག་པར་སྤོང་བ་བཞི་ནི་འབྲིང་པོ། རྫུ་འཕྲུལ་གྱི་རྐང་པ་བཞི་ནི་ཚོགས་ལམ་ཆེན་པོ། དབང་པོ་ལྔ་ནི་དྲོད་རྩེ་མོ། སྟོབས་ལྔ་ནི་བཟོད་པ་དང་འཇིག་རྟེན་ཆོས་མཆོག བྱང་ཆུབ་ཀྱི་ཡན་ལག་བདུན་ནི་མཐོང་ལམ། འཕགས་པའི་ལམ་ཡན་ལག་བརྒྱད་ཀྱིས་བསྒོམ་ལམ་དེའི་གཤམ་དུ་མཐར་ཕྱིན་པའི་ལམ་སྐྱེའོ། །ཡང་རྫོགས་པའི་རིམ་པ་ཉམས་མྱོང་ལ་སྦྱར་ན། རྫོགས་རིམ་བསྒོམ་པའི་སྟོབས་ཀྱིས་ལུས་ལྡང་བ་ཡང་བ་དང༌། ཟོ་མདོག་བདེ་བ་བྱུང་ན་ལུས་དྲན་པ་ཉེ་བར་བཞག་པ། བདེ་བ་སྐྱེས་ན་ཚོར་བ་དྲན་པ་ཉེ་བར་བཞག་པ། སེམས་ལ་མི་རྟོག་པ་སྐྱེས་ན་སེམས་དྲན་པ་ཉེ་བར་བཞག་པ ༑ ཆོས་བདག་མེད་པར་རྟོགས་ན་ཆོས་དྲན་པ་ཉེ་བར་བཞག་པའོ། །དེས་སྤང་བྱ་མི་མཐུན་པའི་ཕྱོགས་སྤོང་བས་ན་ཡང་དག་པར་སྤོང་བ་བཞི། དེ་ལ་བརྟེན་ནས་རྫུ་འཕྲུལ་སྟོན་པས་རྫུ་འཕྲུལ་གྱི་རྐང་པ་བཞི། དེས་འབྱུང་བ་ལྔའི་རླུང་ལ་དབང་ཐོབ་ཅིང་སྟོབས་སུ་གྱུར་པས་དབང་པོ་ལྔ་དང་སྟོབས་ལྔ། དེ་ལ་བརྟེན་ནས་མཐོང་བའི་ལམ་ཀྱི་ཡེ་ཤེས་མངོན་དུ་གྱུར་པས་བྱང་ཆུབ་ཀྱི་ཡན་ལག་བདུན། དེས་སྤང་བྱ་ཐམས་ཅད་སྤངས་ཤིང་ཐོབ་བྱ་ཐམས་ཅད་ཐོབ་པས་ན་འཕགས་པའི་ལམ་ཡན་ལག་བརྒྱད་ཅེས་བྱ་བ་ཡིན་ནོ། །གཞུང་འཁྲུགས་ནས་ཡང་དག་པར་སྤོང་བ་གཤམ་དུ་བྱས་པ་ནི་ལྷའི་གོ་རིམ་ལ་དགོངས་པའོ། །ལེའུ་གསུམ་པའི་བྱང་ཆུབ་ཀྱི་ཕྱོགས་ཀྱི་ལྷ་དང་སྦྱར་བ་ནི། ལྷའི་སྐུ་མདོག་དང་ཕྱག་མཚན་ལ་མངོན་པར་ཞེན་ན། མཁའ་འགྲོ་མ་ནི་ལུས་དྲན་པ་ཉེ་བར་བཞག་པའོ། །ཞེས་བྱ་བ་ལ་སོགས་པ་ཤེས་པར་བྱས་ལ་ལྷ་ལ་ཞེན་པ་སྤང་ངོ༌། །བྱང་ཆུབ་ཀྱི་ཕྱོགས་དམན་པར་བཟུང་ནས་ལམ་ལ་སོམ་ཉི་ཟ་ན། ལུས་དྲན་པ་ཉེ་བར་བཞག་པ་ནི་མཁའ་འགྲོ་མའོ། །ཞེས་བྱ་བ་ལ་སོགས་པ་ཤེས་པར་བྱས་ལ་ལམ་ལ་སོམ་ཉི་སྤང་ངོ༌།། དེ་ལྟར་ན་ལེའུ་འདི་གཉིས་ཀྱི་ཀུན་སྤྱོད་གསུམ་ཀའི་ཡན་ལག་བསྟན་པ་ཡིན་ནོ།། ཀུན་སྤྱོད་གསུམ་ལ་ཇི་ལྟར་ཁྱབ་ཅེ་ན།

ཕྱིའི་ལྷ་སུམ་ཅུ་སོ་བདུན་དང༌། ¡Ã ལུས་ཀྱི་ལྷ་སུམ་ཅུ་སོ་བདུན་དང༌། རྫོགས་པའི་རིམ་པའི་ཉམས་སུམ་ཅུ་སོ་བདུན་དང༌། ( ¡¶ ཞ ¡· - ལུས་ཀྱི་་་་་་་བདུན་དང༌། ) གཞན་ཡང༌། ཕྱི་མཆོད། ལག་མཆོད་དང༌། འཛམ་བུའི་གླྀང་གི་ཞིང་སྐྱེས་དང༌། འོག་མིན་གྱི་ལྷ་ ( ¡¶ ཞ ¡· - ལྷ་ ) ལྷན་སྐྱེས་ལ་ཡང་བྱང་ཆུབ་ཀྱིས་ཁྱབ་པས་ན། ཕོ་ཉ་གསུམ་བསྲེ་བ་ཡང་འདིས་མཚོན་ཏེ། ལེའུ་དགུ་པའི ༑ སྐྱེ་བོ་དམ་པ་ཀུན་འདུས་པ། །ཞེས་བྱ་བའི་དོན་ཡང་ཡིན་ནོ། །ལེའུ་བཞི་པ་ནི་ཕྱིའི་ཀུན་སྤྱོད་ཀྱི་ཡན་ལག་ཁམས་ཀྱི་དག་པ་དྲན་པ་སྟེ། ལཱུ་ཧི་པའི་མཉམ་ལངས ༑ དཱ་རི་ཀ་པས་མཉམ་གཞག་ཏུ་བཞེད་དོ། །ཞེས་གསུང་ན། གང་ལྟར་ཡང་ཉེས་པ་མེད་དེ། མཉམ་གཞག་རྫོགས་ནས་མཉམ་ལངས་ལ་འཇུག་ཀར་བྱེད་པར་མངོན་ནོ། །ཉམས་སུ་བླང་བའི་ཚུལ་ནི་མ་དག་པའི་སོ་དང་སེན་མོ་ནི་དེ་མ་ཡིན་ཏེ༑ ཁཎྜ་ཀ་པཱ་ལི་ལ་སོགས་པ་ཡིན་ནོ། །ཞེས་ཐམས་ཅད་ལ་སྦྱར་ཏེ་ཤེས་པར་བྱའོ ༑ ༑ ལེའུ་ལྔ་པ་ནི་ཕྱིའི་ཀུན་སྤྱོད་དངོས་བསྟན་ཏེ། རྟེན་དང་བརྟེན་པ་བསྐྱེད་པ་ནས ¡Ã བཟུང་ནས ( ¡¶ ཞ ¡· - བཟུང་ནས ) ། དཀྱིལ་འཁོར་ཡོངས་སུ་རྫོགས་པའི་བར་ལེགས་པར་གསལ་གདབ་སྟེ། བསྐྱེད་ཆོག་ནི་ལཱུ་ཧི་པར་བཤད་པ་བཞིན་དྲན་པས་རྒྱས་པར་བཤད་པར་བྱའོ། །ལེའུ་དྲུག་པས་ནི་ལྔ་པ་ཉིད་ཀྱི་དོན་གསལ་བར་བྱེད་པ་སྟེ། དེའང་དཔའ་བོ་ཐམས་ཅད་ཕྱག་གཉིས་པ་རྡོ་རྗེ་དྲིལ་བུ་འཛིན་པ། རྣལ་འབྱོར་མ་ཐམས་ཅད་ཕྱག་གཉིས་མ། གྲི་གུག་ཐོད་པ་འཛིན་པ་ཡིན་ནོ། །

¡Ã རྡོ་རྗེ་དྲིལ་བུས་མཚོན་ནས་སློབ་དཔོན་དཱ་རི་ཀ་པས་ནི་པདྨ་དྲིལ་བུ་དང་འཁོར་ལོ་དྲིལ་བུར་བཞེད་དོ། །ཞེས་ཀྱང་གསུང་ནའང་གཞུང་གསལ་བར་མ་མཐོང་ངོ༌།། འདིའི་སྐྱེད་ཆོག་དང་ཕྱག་མཚན་ཅུང་ཟད་ ( ¡¶ ཞ ¡· - རྡོ་རྗེ་་་་་་་ཅུང་ཟད་ ) མ་ཚང་བ་ལེའུ་བཅུ་བདུན་པས་ཀྱང་བསྟན་པ་ཡིན་ནོ། །ལཱུ་ཧི་པར་དཔའ་བོ་ཕྱག་བཞི་པར་བཤད་པ་ནི། ཨ་བྷི་ངྷ་ནའི་དགོངས་པ་ཡིན་ནོ། །ཞེས་གསུང་ངོ༌། །ལེའུ་བདུན་པའི་གོ་ཆ་བཅིང་བ་ནི། གོ་ཆའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ་ཡབ་ཡུམ་གྱི་སྔགས་གཉིས་སུ་མེད་པ་བསྒོམ་པ་སྟེ། དཔའ་བོ་གཉིས་མེད་རྣལ་འབྱོར་མ། །ཞེས་འབྱུང་བའི་ཕྱིར་རོ། །ལྷ་ཡི་རྣམ་པ་ནི་མི་བསྒོམ་སྟེ། རྩ་བའི་རྒྱུད་ལས ༑ གལ་ཏེ་དངོས་གྲུབ་མཆོད་འདོད་ན། །སྔགས་དང་ལྷ་ལ་ཐ་དད་མེད། ། ཅེས་འབྱུང་བ་ཡིན་ནོ། །ལེའུ་བརྒྱད་པ་ཡེ་ཤེས་ཀྱི་འཁོར་ལོ་དགུག་གཞུག་བྱས་ལ་སྔགས་ཀྱིས་བརྟན་པར་བྱའོ། །དེ་ནས་བཅུ་གཉིས་པ་ནས་དབང་བསྐུར་ཞེས་འབྱུང་བས། དབང་བསྐུར་ཞིང་རིགས་ཀྱི་བདག་པོའི་རྒྱས་བཏབ་ལ། མཆོད་པ་རྣམས་ཀྱིས་རྒྱས་པར་མཆོད་པར་བྱའོ། །ཡི་གེ་ངྷྱྃ་ཞེས་བྱ་བ་ལ་སོགས་པ་མན་ཆད་གསང་བའི་མཆོད་པའམ། རྫོགས་པའི་རིམ་པ་ཕོ་ཉའི་ལམ་ལ་དགའ་བ་ཞེས་བྱ་བའི་མངོན་པར་རྟོགས་པ་བསྟོན་ཏོ། །དེ་དག་གི་ལག་ཏུ་བླང་བ་ནི་འདི་ཡིན་ནོ། །བདག་དང་ཕྱག་རྒྱ་གཉིས་ལྷའི་ང་རྒྱལ་བརྟན་པར་བསྒོམས་པའི་ཡུམ་གྱི་མཁའ་ཨ་ལས་པདྨ་གྲུ་གསུམ་བྷྲཱུྃ་ལས་གེ་སར་དང་ལྡན་པ། བུ་གར་ངྷྱྃ་སེར་པོས་མཚན་པ་སྟེ། ལྟེ་བར་ཡབ་ཀྱི་སྙིང་པོ། སྙིང་གར་ཡབ་ཀྱི་ཉེ་སྙིང༌། མགྲིན་པར་ཡུམ་གྱི་སྙིང་པོ། དཔྲལ་བར་ཉེ་སྙིང་ངོ༌། །ཡབ་ཀྱི་གསང་བར་ཧཱུྃ་ལས་རྡོ་རྗེ་ ( ¡¶ ཞ ¡· + སྔོན་པོ་ ) རྩེ་མོ་ལྔ་དང་ལྡན་པ། ནོར་བུ་དམར་སྐྱ་བུ་གར་བྷྱྃ་དམར་པོས་མཚན་པའོ། །ཡབ་ཀྱི་ལྟེ་བར་ཡུམ་གྱི་སྙིང་པོ། སྙིང་གར་ཉེ་སྙིང༌། མགྲིན་པར་ཡབ་ཀྱི་སྙིང་པོ། དཔྲལ་བར་ཉེ་སྙིང་བསམ་པར་བྱའོ།

།དྷྱྃ་དང་བྷྱྃ་གཉིས་ཀ་རྩ་བའི་སྔགས་ལས་བཏུས་པ་ཡིན་ནོ། །དེ་ལྟར་ཡང་མཁའ་གསང་གང་དུ་བྱིན་གྱིས་བརླབ་ཅེ་ན། ཨ་ཝ་ངྷཱུ་ཏཱི་ཞེས་བྱ་བ་རྐང་པ་གཅིག་དང༌། གང་གིས་བྱིན་གྱིས་བརླབ་ན། ཡི་གེ་ངྷྱྃ་ནི་ཞེས་རྐང་པ་གཉིས་དང༌། སྔགས་ཀྱིས་བྱིན་གྱིས་བརླབ་པ་ནི ༑ ལྟེ་བའི་ཞེས་བྱ་བ་ལ་སོགས་པ་རྐང་པ་བཞིས་བསྟན་ཏོ། །དེ་ནས་ཐབས་དང་ཤེས་རབ་སྙོམས་པར་ཞུགས། རྡོ་རྗེ་པདྨ་སྙོམས་པར་ཞུགས། ¡Ã ཡབ་ཡུམ་ ( ¡¶ ཞ ¡· ཡི་གེ་ ) ཕན་ཚུན་སྙོམས་པར་འཇུག་པ་ནི། རྣལ་འབྱོར་མ་དང་ཞེས་རྐང་པ་གཅིག་གིས་བསྟན་ཏོ། །ཞིབ་ཏུ་གཞུང་ཉིད་ཀྱི་སྟེང་དུ་རྟོགས་པར་བྱའོ། །ལེའུ་དགུ་པ་ལ་བཞི་སྟེ། དང་པོ་ཚིགས་སུ་བཅད་པ་གསུམ་གྱིས། ལུས་ཀྱི་ཀུན་སྤྱོད་ལོངས་སྐུ་དང་ ༑ དེའི་ཞར་ལ་རྫོགས་རིམ་ཆོས་སྐུ་དང༌། དེ་གཉིས་ཀྱི་ཆེ་བ་བསྟན་ཏོ། ། གཉིས་པ། སྐྱེ་བོ་དམ་པ་ཀུན་འདུས་པ། །ཞེས་བྱ་བ་ལ་སོགས་པ་ཚིགས་སུ་བཅད་པ་གསུམ་གྱིས། ཕོ་ཉ་བསྲེ་བ་དང༌། ཚོགས་ཀྱི་འཁོར་ལོ་དང༌། ཁ་ཟས་ཀྱི་རྣལ་འབྱོར་དང༌། ལུས་ཀྱི་དཀྱིལ་འཁོར་བསྒོམ་པ་མདོར་བསྟན་པ་སྟེ། ལུས་ཀྱི་དཀྱིལ་འཁོར་རྒྱས་པ་ནི་ལེའུ་བཅུ་གསུམ་པ་དང༌། བཅུ་བདུན་པས་ཤེས་པར་ནུས་སོ། །གསུམ་པ་ལྡོག་པའང་ཇི་ལྟར་བཤད་པ་ཡིན། ཞེས་བྱ་བ་ལ་སོགས་པ་ཚིགས་སུ་བཅད་པ་ཕྱེད་དང་གསུམ་གྱིས་རྫོགས་པའི་ཡེ་ཤེས་སམ་རྟོགས་པའི་ལྟ་བའམ ༑ མངོན་གྱུར་འབྲས་བུའམ། ཐུན་མོང་དུ་ཧེ་རུ་ཀའི་མིང་གི་དོན་བསྟན་ཏོ།། བཞི་པ་ཆོས་དང་ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས། བླཽའི་སྤྱོད་ཡུལ་གཅིག་གམ། དཀྱིལ་འཁོར་རྫོགས་པ་གཅིག་གམ། མངོན་པར་རྟོགས་པ་རྫོགས་པ་གཅིག་ལ། སྐུ་གསུམ་མམ། ཕོ་ཉ་གསུམ་ ( ¡¶ ཞ ¡· - གསུམ་ ) བསྲེ་བ་བསྟན་ཏེ། སྔར་བཤད་ཐབས་ཀྱི་མན་ངག་ལཱུ་ཧི་པར་བསྟན་པ་བཞིན་ཞིབ་ཏུ་བཤད་པར་བྱའོ། །ལེའུ་བཅུ་པ་ལ་དོན་གསུམ། དང་པོ་ཚིགས་སུ་བཅད་པ་གཅིག་གིས་སྤྱོད་ལམ་གྱི་ལྷའི་རྣལ་འབྱོར་གྱི་ཞར་ལ། བར་ཆད་བསྲུང་བ་དང༌།

གཉིས་པ་གཏོར་མའི་རྣལ་འབྱོར་དང༌། དགུན་ཟླ་འབྲིང་སོགས་ཞེས་ ¡Ã བྱ་བ་ལ་སོགས་ ( ¡¶ ཞ ¡· - བྱ་བ་ལ་སོགས་ ) པས། གསུམ་པ་ཚེས་བཅུའི་མཆོད་པ་བསྟན་ཏེ། གཏོར་མ་ནི་ལཱུ་ཧི་པར་འཆད་པ་ཞིབ་ཏུ་བཤད་ལ། ཚེས་བཅུའི་མཆོད་པའི་གནས་སྐབས་སུ་བཤད་པ་ལྟར་ཅི་རིགས་པ་ཞིག་བསྟན་པར་བྱ་སྟེ། ཕྱི་དང་ལུས་ཀྱི་ཀུན་སྤྱོད་རྫོགས་པའི་ཡན་ལག་ཡིན་ནོ། །ལེའུ་ ¡Ã བཅུ་གཅིག་པ་ ( ¡¶ ཞ ¡· གཅིག་པས་ ) ནི་ལམ་དང་འབྲས་བུའི་ཆེ་བ་དང༌། སྤང་བྱ་དང་བསྒྲུབ་བྱའི་གང་ཟག་དང༌། རྒྱུད་ཀྱི་གནས་ལུགས་ཕན་ཡོན་དང་བཅས་པ་སྟེ་ཀུན་སྤྱོད་གསུམ་ཀའི་ཡན་ལག་རྒྱབ་བརྟེན་ཡིན་ཏེ། གཞུང་ཉིད་ཀྱི་སྟེང་དུ་ཞིབ་ཏུ་རྟོགས་པར་བྱའོ། །ལེའུ་བཅུ་གཉིས་པ་ནི་བརྗོད་བྱ་ལྔས་བསྟན་ཏེ། དང་པོར་དེ་ཁོ་ན་ཉིད་རྟོགས་པའི་ལྟ་བ་རྫོགས་རིམ་གྱི་ཡེ་ཤེས་དང་བཅས་པ་བསྟན། དེ་ཚན་པ་གཉིས་སུ་ཡོད་པའི་དཀྱིལ་ན། སྐད་ཅིག་རྣམ་པའི་རྣལ་འབྱོར་བདག །ཅེས་བྱ་བ་ཚིགས་སུ་བཅད་པ་གཅིག་གིས ༑ གཉིས་པ་རྫོགས་པའི་ཀུན་སྤྱོད་ཀྱི་དོན་བསྡུས་བསྟན། སྦས་པ་བརྡ་དང་ཞེས་ཚིག་རྐང་དྲུག་གིས་གསུམ་པ་རྒྱུད་སྡེའི་རིམ་པ་བསྟན་ཏོ། །འདུག་དང་ཞེས་བྱ་བ་ལ་སོགས་པས་བཞི་པ་ ( ¡¶ ཞ ¡· + བརྗོད་བྱ་དང་ ) བརྗོད་བྱེད་མ་ལུས་པར་བསྟན་ཏེ ༑ དེའང་དང་པོར་ཚིགས་བཅད་གཅིག་གིས་བརྗོད་བྱ་ཉམས་སུ་བླངས་པ་དེ་ཉིད་བཅུ་རིམ་པ་བཞིན་དུ་བསྟན། དེ་མན་ཆད་ཀྱིས་རྗོད་བྱེད་གཙོ་བོར་གྱུར་པ་ཡིན་ལ། ཉམས་སུ་བླང་བྱའི་བརྗོད་བྱ་དེའི་ཕན་ཡོན་ཡང་ཤུགས་ལས་བསྟན་ཏོ།། ཨཱ་ལི་ཀཱ་ལི་བདུན་བསམས་ནས། །ཞེས་བྱ་བ་ལ་སོགས་པས། ལྔ་པ་རྡོ་རྗེ་སེམས་དཔའ་བསྡུ་བ་ལ་སོགས་པའི་ ( ¡¶ ཞ ¡· - པའི་ ) རྫོགས་རིམ་བསྟན་ཏེ། མངོན་པར་རྟོགས་པ་ནི་ལཱུ་ཧི་པ་བཞིན་དུ་རྟོགས་པར་བྱའོ། །ལེའུ་བཅུ་གསུམ་པ་ལ་ཡང་ལྔར་གནས་ཏེ། ལེའུ་དགུ་པར་ལུས་ཀྱི་ཀུན་སྤྱོད་བསྟན་པའི་གནས་དང༌། ལྷ་རྣམས་རྒྱས་པར་བསྟན་པ་དང༌། བསྟན་པ་ཡི་ནི་ལ་སོགས་པས་ཀུན་སྤྱོད་གསུམ།

སྐུ་གསུམ་བསྒོམ་པ་ཡིན་པར་བཤད། བསོད་ནམས་ ¡Ã ཚོགས་ ( ¡¶ ཞ ¡· ལ་སོགས་ ) རྐང་པ་གཉིས་ཀྱིས་སྐུ་གསུམ་གྱི་རྒྱུ་ཚོགས་གཉིས་བཤད་གསུང༌། བླཽ་ངན་ལ་སོགས་པས་ཀུན་སྤྱོད་གསུམ་བསྟན་པའི་སྣོད་དང་སྣོད་མ་ཡིན་པའི་གང་ཟག་བཤད། རྒྱལ་བས་ལ་སོགས་པས། ལས་ཀྱི་བྱེ་བྲག་རྣམས་བརྟགས་ཏེ་བྱས་ན་འགྲུབ་པར་བསྟན་ཏོ། །ལེའུ་བཅུ་བཞི་པས་ནི་ཕྱིའི་ ¡Ã ཀུན་སྤྱོད་དང་ལུས་ཀྱི་ ( ¡¶ ཞ ¡· - ཀུན་སྤྱོད་དང་ལུས་ཀྱི་ ) ཀུན་སྤྱོད་ཀྱི་ཡན་ལག ཕྱི་མཆོད་དང་ལག་མཆོད་ཇི་ལྟར་བྱ་བ་བསྟན་ཏེ ༑ སངས་རྒྱས་བཞི་ཡིས་བསྟན། །ཞེས་པ་དང༌། དང་པོ་མཎྜལ་གྱི་ས་གྲུ་བཞིར་བྱུགས་པའི་ཕྱོགས་བཞིར་རྣམ་པར་སྣང་མཛད་ལ་སོགས་པ་བཞིའི་ངོ་བོ་ཌཱ་ཀི་ནཱི་ལ་སོགས་པ་དག་པའོ། །ཕྱག་རྒྱ་ལྔ་སོགས་ནི། སོགས་ཀྱིས་བསྡུས་པ་ཐལ་བ་དང་དྲུག་གོ །ཕ་རོལ་ཏུ་ཕྱིན་པ་དྲུག་ནི། མགུལ་རྒྱན་སྦྱིན་པ། ལག་གདུབ་ཚུལ་ཁྲིམས ༑ རྣ་ཆ་བཟོད་པ། སྐ་རགས་བརྩོན་འགྲུས། སྤྱི་བོའི་འཁོར་ལོ་བསམ་གཏན ༑ ཐལ་བ་ཤེས་རབ་ཀྱི་ཕ་རོལ་ཏུ་ཕྱིན་པ་དག་པའོ། །ལག་ཏུ་བླང་བ་ནི་གུད་དུ་འཆད་པ་བཞིན། ཞིབ་ཏུ་བསྙད་པར་བྱའོ། །ལྷག་མའི་ཚིག་གི་དོན་གཞུང་ཉིད་དུ་གོ་བར་བྱའོ། །ལེའུ་བཅོ་ལྔ་པ་ལ་བཞི། དང་པོ་སྤྱོད་པ་གཉིས་ཀའི་སྤྱིར་འགྲོ་ཚིགས་སུ་བཅད་པ་ཕྱེད་ ( ¡¶ ཞ ¡· + དང་ ) བཞིས་བསྟན། རྩ་བའི་སྔགས་སོགས་ ( ¡¶ ཞ ¡· - སོགས་ ) ཞེས་བྱ་བ་ལ་སོགས་པ་ཚིགས་སུ་བཅད་པ་ཕྱེད་ ( ¡¶ ཞ ¡· + དང་ ) དྲུག་གིས ༑ གཉིས་པ་ཁམས་དང༌། རྒྱན་ཆ། སྔགས་ཀྱི་དག་པ་སྟེ། ལག་ཏུ་བླང་བ་ལཱུ་ཧི་པ་བཞིན་ཞིབ་ཏུ་བཤད་པར་བྱའོ། །དེ་ལྟར་བདག་ཉིད་རྣམ་བསམས་ནས།། ཞེས་བྱ་བ་ལ་སོགས་པ་ ¡Ã རྐང་པ་དྲུག་གིས་ ( ¡¶ ཞ ¡· ཚིགས་སུ་བཅད་པ་ཕྱེད་གཉིས་ཀྱིས་ ) གསུམ་པ་ཐུན་མཚམས་དང་སྤྱོད་ལམ་གྱི་བྱ་བ་བསྟན་ཏོ། །མི་བྱ་ཅི་ཡང་ཡོད་མ་ཡིན ༑ ༑ ཞེས་བྱ་བ་ལ་སོགས་པ་ལེའུ་རྫོགས་ཀྱི་བར་གྱིས་ནི་སྤྱོད་པ་བསྟན་ཏེ། དེ་ལའང་སྤྱི་དོན་གཉིས། རང་དོན་གྱི་སྤྱོད་པ་དང༌།

གཞན་དོན་ཕྱོགས་ལས་རྣམ་པར་རྒྱལ་བའི་སྤྱོད་པའོ། །དང་པོ་ལ་གསུམ། བསྐྱེད་རིམ་བརྟན་པར་བྱེད་པ་སྤྲོས་བཅས་ཀྱི་སྤྱོད་པ་དང༌། རྫོགས་རིམ་བརྟན་པར་བྱེད་པ་སྤྲོས་མེད་ཀྱི་སྤྱོད་པ། གཉིས་ཀ་བརྟན་པར་བྱེད་པ་ཤིན་ཏུ་སྤྲོས་མེད་ཀྱི་སྤྱོད་པའོ། །དེ་ལྟར་སྤྱོད་པ་དེ་དག་གཞུང་ན་འདྲེས་པར་ ( ¡¶ ཞ ¡· ནས་ ) ཡོད་པས། ཐད་སོ་ཐད་སོར་སྦྱར་ཞིང་བཤད་པར་བྱའོ། །ལེའུ་བཅུ་དྲུག་པ་ལ་གསུམ། དང་པོ་ལམ་གཞན་གྱིས་མི་འགྲུབ་ཅིང༌། འཁོར་ལོ་བདེ་མཆོག་གིས་འགྲུབ་པ་སྟེ། དེ་ལའང་གཉིས། གཞན་གྱིས་མི་འགྲུབ་ཅིང་འདིས་འགྲུབ་པའི་རྒྱུ་མཚན་དང༌། རྒྱུད་སྡེའི་རབ་ཏུ་དབྱེ་བ་བསྟན་ཅིང་འཁོར་ལོ་སྡོམ་པ་ ¡Ã མཆོག་ཏུ་ ( ¡¶ ཞ ¡· - མཆོག་ཏུ་ ) བསྟན་པའོ། །གཉིས་པ་རྣལ་འབྱོར་མའི་མཚན་མ་ ¡Ã བསྟན། ཞེས་ ( ¡¶ ཞ ¡· གང་ཞེ་ན། ) བྱ་བ་ལ་སོགས་པ་རྐང་པ་དྲུག་གིས་ནི། རྣལ་འབྱོར་མའི་མཚན་ཉིད་རྩ་བའི་རྒྱུད་དུ་བཤད་པ་རྣམས་ཀྱི་དོན་བསྡུས་དང༌། མཁའ་འགྲོ་མས་བར་ཆད་བྱེད་ན་གཡོན་ནས་བསྐོར་བ་ལ་སོགས་པ་བརྡས་བཟློག་པའི་དོན་བསྡུས་བསྟན་ཏེ། ཁྱིམ་ལྔ་ཞེས་པ་ནི། ¡Ã གྲོང་ ( ¡¶ ཞ ¡· ཁང་པ་ ) སྟོང་ཕྲག་ལྔ་ལྔ་ལ་ཁྱིམ་རེ་ཞེས་ཟེར་བའམ། ཟོང་སྣ་བཅུ་དྲུག་འཚོང་བ་ཡོད་པ་ལ་གྲོང་རེ་ཞེས་ཟེར་ཏེ། དེ་འདྲ་བ་རེ་རེ་ན་མཁའ་འགྲོ་མ་རེ་བཞུགས་པའོ ༑ ༑ ཞེས་བྱ་བའི་བརྡས་མཚོན་པ་སྟེ། རྩ་བའི་རྒྱུད་བཞིན་དུ་བསྡུ་བྱ་སྡུད་བྱེད་ཀྱི་ཁྱད་པར་ཅུང་ཟད་ཀྱང་བསྟན་པར་བྱའོ། །གསུམ་པ། ཇི་ལྟར་སྔར་བཤད་འཁོར་ལོ་ཡི། །ཞེས་བྱ་བ་ལ་སོགས་པ་ཚིགས་སུ་བཅད་པ་གསུམ་གྱིས། བོང་བུའི་རྣལ་འབྱོར་སྐྱེ་བ་བདུན་པ་བརྟག་པ་དང༌། ཡང་ཐུན་མོང་བ་ལས་བཞི་སྒྲུབ་པ་གཉིས་བསྟན་ཏོ། །སྐྱེ་བ་བདུན་པ་རྟོགས་ན་གོང་གི་འཁོར་ལོ་དང་གཟུགས་བརྙན་དེ་མཁའ་འགྲོ་མ་བོང་བུའི་མགོ་ཅན་བྱས་ལ། རབ་གནས་ལ་སོགས་པ་བྱས་ལ། མཁའ་འགྲོ་མ་བོང་བུའི་རྣམ་པ་ཅན་དེའི་ཁོག་པ་ན་བདག་ཡོད་པར་བསམ་ལ། དེ་ནས་སྐྱེ་བོ་མང་པོ་མཐོང་བའི་

¡Ã མཐོང་སར་ ( ¡¶ ཞ ¡· - མཐོང་སར་ ) ཕྱིན་ཏེ། རང་དང་མཁའ་འགྲོ་མ་བོང་མགོ་ཅན་བྲིས་པའི་གཟུགས་ཀྱི་ནང་ནས་སྲིན་པོའི་ ( ¡¶ ཞ ¡· + ཞལ་ ) ལམ་ནང་ན་མི་མང་པོ་འཚོགས་པ་ལ་བལྟས་ན་མི་སྐྱེ་བ་བདུན་པ་ལ་སོགས་པ་མཐོང་བར་འགྱུར་རོ། །དེའི་སྔགས་ཀྱི་སྤེལ་ཚིག་སྐྱེ་བ་བདུན་པ་སྟོན་ཅིག ཅེས་སྤེལ་གསུངས། དེ་ནས་དེ་ལ་བསྙེན་བཀུར་བྱས་པས་ལུས་འདོར་བར་འགྱུར་རོ། །དེ་ནས་དེའི་སྙིང་ག་ནས་གོ་རོ་ཙ་ན་ཕྱུང་ནས་ཟོས་ ( ¡¶ ཞ ¡· གོས་ ) ན་གང་འདོད་པའི་དངོས་གྲུབ་ཏུ་འགྱུར་རོ། །ཤ་ལ་སོགས་པ་ལའང་ཕན་ཡོན་དུ་འགྱུར་རོ། །ཨ་བྷྱི་ངྷ་ན་ལྟར་བཙལ་ལོ། །ད་གཉིས་པ་དམན་པའི་དངོས་གྲུབ་ལས་བཞི་བསྒྲུབ་པ་ནི། རང་གིས་སྔར་བསྟན་པ་ལྟར་ལྷ་སུམ་ཅུ་རྩ་བདུན་གྱི་ཏིང་ངེ་འཛིན་ལ་གནས་པས་སྔོན་དུ་བསྙེན་པ་བྱས་པ་ཞིག་གིས། གྲོ་ག་ལ་འཁོར་ལོ་བྲིས་ལ་སྔགས་རྣམས་བཀོད་ལ་འཁོར་ལོའི་ཤར་གྱི་འདབ་མར། མཁའ་འགྲོ་མ་བོང་བུའི་མགོ་ཅན་ཞིག་བྲིས་ལ། དེ་ནས་འཁོར་ལོ་རབ་གནས་བྱས་ཏེ་དྲིལ་ཏེ། འབྲས་ ¡Ã ཕུབ་ ( ¡¶ ཞ ¡· ཕུག་མ་ ) དང་བ་ལང་གི་ལྕི་བ་ལ་བོང་བུའི་གཟུགས་ཁ་གཅིག་དང་འཕོང་གཉིས་ཀ་དོང་པར་བྱས་ལ། སྙིང་གར་འཁོར་ལོ་བཅུག་སྟེ། གཟུགས་དེ་ཡང་ཁམ་ཕོར་ཁ་སྦྱར་དུ་བཅུག་ལ་བུ་མོ་གཞོན་ནུས་བཀལ་བའི་སྐུད་པས་དཀྲིས་ཏེ་མཆོད་རྟེན་ནམ། དགེ་སློང་གི་ཁྱིམ་མམ་བྲམ་ཟེའམ ༑ ཐ་མལ་པའི་ཐེམ་པའི་འོག་ཏུ་སྦའོ། །རྒྱས་པ་ལ། ལཱ་མཱ་བོང་བུའི་མགོ་ཅན་བྱང་དུ་བྲིའོ། །ཕྱུགས་ལྷས་སམ་ཕྱུག་པོའི་འགྲམ་རྩ་ལ་སོགས་པར་སྦའོ།། དབང་ལ་དུམ་སྐྱེས་མ་བོང་མགོ་ཅན་ནུབ་ཏུ་བྲིས་ལ་ལམ་གྱི་བཞི་མདོར་སྦའོ།། མངོན་སྤྱོད་ལ་རཱུ་པི་ཎཱི་སྔར་ལྟར་ ¡Ã བྱང་དུ་ ( ¡¶ ཞ ¡· ལྷོར་ ) བྲིས་ལ་ཤན་པའི་ཁྱིམ་དུ་སྦའོ ༑ ༑ ཡང་ལས་བཞི་བསམ་གཏན་གཙོ་བོར་གྱུར་པས་བསྒྲུབ་པའི་དབང་དུ་བྱས་ན ༑ བོང་བུའི་སྒྲ་ནི་གྷ་ཏྭ་ཞེས་པ་སྟེ། དེ་ ( ¡¶ ཞ ¡· - དེ་ ) དྲེའུར་ཡང་འགྲོ་ལ། དེ་ཉིད་མི་གསལ་བར་འགྲོ་སྟེ། དྲེའུ་རྟ་བོང་གཉིས་ཀར་མི་གསལ་བ་བཞིན།

ངྷཱུ་ཏཱི་གསང་གནས་ནས་མི་འོང་མི་གསལ་བའོ། །དེ་ནས་རྣལ་འབྱོར་པ་རང་ ( ¡¶ ཞ ¡· - རང་ ) ལྷའི་ང་རྒྱལ་དང་ལྡན་པས་དབུགས་ནང་དུ་འཇུག་པའི་དུས་སུ། ཨཱ་ལི་ཀཱ་ལིར་འཇུག་པར་བསམ་ལ། དེ་ངྷཱུ་ཏཱིའི་ནང་ ( ¡¶ ཞ ¡· + ནས་ ) ལྟེ་བའི་རྩར་ལྷ་སུམ་ཅུ་སོ་བདུན་གྱི་དཀྱིལ་འཁོར་དུ་གྱུར་པར་བསམ་ལ། དེ་ནས་ཞི་བ་སྒྲུབ་པ་ཡིན་ན་གསང་བའི་འཁོར་ལོའི་མདུན་གྱི་འདབ་མ་ལས། དཀྱིལ་འཁོར་ཕྱུང་ལ་སྔར་བྲིས་པའི་ ¡Ã མདུན་གྱི་ ( ¡¶ ཞ ¡· - མདུན་གྱི་ ) དཀྱིལ་འཁོར་ལ་བསྟིམ། རྒྱས་པ་ལ་བྱང་ནས། དབང་ནུབ་ནས། མངོན་སྤྱོད་ལ་ལྷོ་ནས་བྱུང་ནས་ལས་བྱེད་དོ། །ལེའུ་བཅུ་བདུན་པ་ལ་བརྒྱད་ལས། དང་པོ་ལམ་ཟུང་འཇུག་ཏུ་བསྟན་པ་སྟེ། ཐབས་ཀྱི་རྒྱུད་ཀྱི་ལྷའི་རྣམ་པར་འཕྲུལ་བ་ ¡Ã རྣམས་དང༌། དབང་ ( ¡¶ ཞ ¡· ཚོ་ཤེས་རབ་ཀྱིས་ལྷ་ཡི་རྣམ་པ་འཕྲུལ་བ་ ) གཉིས་བསྲེས་ནས། ལམ་ཐམས་ཅད་ཟུང་འཇུག་ཏུ་བསྟན་པ་དང༌། གཉིས་པ་གསང་བའི་སྔགས་ཀྱིས་ངལ་བསོ་བ། ཞེས་བྱ་བ་ལ་སོགས་པ་ནས་འབྲས་བུ་བསྟན་པ་ཡིན་ཏེ། དེའང་མཐོ་རིས་ཀྱི་འབྲས་བུ་དང༌། མཁའ་སྤྱོད་ཀྱི་འབྲས་བུ་དང༌། སངས་རྒྱས་ཀྱི་འབྲས་བུ་གསུམ་གཞུང་འདྲེ་ཞིང་འབྱུང་བས་ཞིབ་ཏུ་བཤད་པར་བྱའོ། །ཇི་ལྟར་བུད་མེད་བྱིས་གཏམ་རྗེས་ཡི་རངས། །ཞེས་པ་ཚིགས་སུ་བཅད་པ་གཅིག་གིས། གསུམ་པ་ལམ་ ( ¡¶ ཞ ¡· + ལ་ ) ཡང་གཟིངས་དང་འདྲ་སྟེ་དེས་མི་འཆིང་ཞིང་གྲོལ་ལོ། །ཞེས་བྱ་བ་བཤད་པ་ཡིན་ནོ། །དེ་ནས་གཞན་ཡང་བཤད་བྱ་བ། །ཞེས་བྱ་བ་ལ་སོགས་པས་བཞི་པ་ལུས་ཀྱི་དཀྱིལ་འཁོར་བསྟན་ཏེ། སྔར་ལེའུ་བཅུ་གསུམ་པའི་རྒྱས་པར་བཤད་པ་སྟེ། མངོན་པར་རྟོགས་པ་རྒྱས་འབྲིང་གསུམ་ཡང་བཤད་པར་བྱའོ། །གསང་བའི་སྔགས་ལ་རྟག་གནས་སོ། །ཞེས་བྱ་བ་ལ་སོགས་པས་ལྔ་པ་བསྡུ་བྱ་སྡུད་བྱེད་ཀྱི་ཁྱད་པར་བཞག་པ་སྟེ། འདི་ཡིས་ཞར་ལ་ཕོ་ཉ་གསུམ་བསྲེ་བའང་བསྟན་ཏོ། །རི་སྟེང་སྣ་ཚོགས་པདྨ་ཡི། །ཞེས་བྱ་བ་ལ་སོགས་པས། དྲུག་པ་སྔར་ལེའུ་དྲུག་པ་དང༌། དྲུག་པའི་ཕྱིའི་དཀྱིལ་འཁོར་གྱི་འཕྲོས་བསྟན་པ་ཡིན་ནོ།

།དེའི་གོང་གི་མགུར་ཆུ་ཞེས་བྱ་བ་ལ་སོགས་པའི་ཚིགས་བཅད་གཅིག་དང༌། དེ་ནས་རྟག་ཏུ་སྤོས་ཆུ་ཡི། །ཞེས་བྱ་བ་ལ་སོགས་པས་ ( ¡¶ ཞ ¡· + བདུན་པ་ ) སྔར་གྱི་ལེའུ་བཅུ་གཅིག་པ་དང་བཅོ་ལྔ་པའི་སྤྲོས་བཅས་ཀྱི་སྤྱོད་པའི་འཕྲོས་བསྟན་པ་ཡིན་ནོ། །ཡན་ལག་ཅན་དང་ཚིག་ཅན་ལ།། ཞེས་བྱ་བ་ལ་སོགས་པས། བརྒྱད་པ་སྤྱོད་པ་དང་ཚོགས་འཁོར་ལ་སོགས་པའི་དུས་ཀྱི་གར་དང༌། རྒྱན་དྲུག་ལ་སོགས་པའི་རྣམ་པར་བཞག་པ་བསྟན་པ་ཡིན་ནོ།། དེ་ལ་ཚིག་གི་དོན་ཅུང་ཟད་ཙམ་བསྟན་ན། ཡན་ལག་ཅན་ནི་ལུས་ཀྱི་རྣམ་པར་འགྱུར་ ¡Ã བའོ ( ¡¶ ཞ ¡· དུ་མའོ ) ། །ཚིག་ཅན་ནི་ངག་གི་རྣམ་འགྱུར་དུ་མའོ། །སྡུད་པ་ནི་ལུས་ཀྱི་རྣམ་པར་འགྱུར་བ་རྣམས་ཅུང་ཟད་བཤོལ་ཏེ། དེ་ལྷའི་ང་རྒྱལ་དང་ལྡན་པས་ངལ་བསོ་བའོ། །སྙིང་སྟོབས་ཅན་ནི་ལྷའི་ང་རྒྱལ་དང་ལྡན་པས་བདུད་ཚར་གཅད་པའི་ཕྱིར་ཁྲོ་བོའི་སྐུར་བསྒོམ་པའོ། །དེ་དག་ཀྱང་གོང་མའི་ལག་ལེན་མཐོང་བས་ཤེས་པས་ན། དེ་ཉིད་མཐོང་བས་ཤེས་པར་བྱ། །ཞེས་གསུངས་པ་ཡིན་ནོ། །རྒྱན་དྲུག་གི་དབྱིབས་ཀྱི་ཁྱད་པར་ཡང༌། ཀུན་ཏུ་མི་དབུག་ཅེས་བྱ་བ་ལ་སོགས་པས་ཏེ། དེའང་གོང་འོག་ཚན་པ་གཉིས་བསྡེབས་པས་ཤེས་པར་བྱ་སྟེ། དེ་ལ་ཀུན་ཏུ་མི་དབུག་ནི་བུ་ག་མེད་པ་སྟེ། མགོ་རྒྱན་ཡིན་པས་མགོ་ལ་བསྐོན་པས་ཏེ

༑ དང་པོ་འདིར་ནི་བརྒྱན་པ་དང༌། །ཞེས་བྱ་བའི་དོན་ཏོ། །བཅིངས་པ་ནི་རྣ་རྒྱན་ཏེ། རྣམ་པ་ཀུན་ཏུ་བཅིངས་པ་དང་གི་དོན་ཡིན་ནོ། །གཞུག་པ་ནི་གདུ་བུ་དྲུག་སྟེ། དབུ་ ( ¡¶ ཞ ¡· པུང་ ) རྒྱན་དག་དང་ལ་སོགས་པ་ཚིག་རྐང་གསུམ་གྱིས་བསྟན་ཏོ ༑ ༑ དེ་བཞིན་བསྐྱོད་པ་ནི་སྐ་རགས་ཏེ། འོག་པགས་དག་ནི་བརྒྱད་པ་ཡིན། ། ཞེས་བྱ་བས་ཕྲེང་བ་རིམ་པ་བརྒྱད་ཡོད་དོ། །འབེབས་པ་ནི་མགུལ་རྒྱན་ཏེ། མགྲིན་པ་ནས་སྒྲ་འབེབས་པ་ཡིན་ནོ། །དེ་ཉིད་རོ་ལྡན་ ( ¡¶ ཞ ¡· + བཅུ་ ) དྲུག་ཤེས་པར་བྱ། །ཞེས་པས་ཏེ། རོ་ལྡན་ནི་མགྲིན་པ་ཡིན་ལ། དེ་ཕྲེང་བ་བརྒྱད་ ( ¡¶ ཞ ¡· + དང་ ) དོ་ཤལ་བརྒྱད་དེ་བཅུ་དྲུག་ཡིན་ནོ། །འདི་ལ་ཨ་བྷ་ཡཱ་ཀ་ར་ན་རེ། རོ་ལྡན་ནི་བུད་མེད་ཡིན་ལ། དེའི་སྐ་རགས་ལ་རིམ་པ་བཅུ་དྲུག་ཡིན་ནོ། །ཞེས་ཀྱང་ཟེར་རཽ ༑ ༑ ཀུན་ཏུ་འཁྱིལ་བ་ནི་སེ་རལ་ཁ། རྒྱ་གྲམ་དུ་འཁྱིལ་བ་དང༌། ཐོད་པའི་དོ་ཤལ་ཡིན་ཏེ་དེའང་དང་པོ་ནི། ཚངས་སྐུད་གཅིག་ཏུ་འགྱུར་ཞེས་བྱ་བ་རྒྱ་གྲམ་དུ་འཁྱིལ་བ་ལ་སྲད་བུ་རེ་རེ་ལས་མེད་པ་ལ་བྱའོ། །གཉིས་པ་དོ་ཤལ་ནི། ཕྲེང་བ་ཉི་ཤུ་རྩ་ལྔ་ཉིད། །ཅེས་བྱ་བས་ཉི་ཤུ་རྩ་ལྔ་ཉིད་དམ། ཉིས་བལྡབ་ཏུ་བྱས་ན་ལྔ་བཅུ་ཐམ་པ་ཡིན་ནོ། །ཞིབ་ཏུ་རྟོགས་པར་འདོད་ན་མན་ངག་བརྒྱུད་དེ་འོངས་པ་ལས་བཙལ་བར་བྱའོ། །ཀུན་ཏུ་སྤྱོད་པའི་རྒྱུད་མ་ལུས་པ་ཡོངས་སུ་བསྟན་ཏོ། །དཔལ་སྡོམ་ཟབ་དོན་ཀུན་ཏུ་སྤྱོད་པའི་རྒྱུད། །ཚིག་དོན་རྒྱས་མི་དོན་གསལ་རྣམ་འབྱེད་འདི ༑ ༑ བླ་མའི་གསུང་བཞིན་བགྱིས་པའི་བསོད་ནམས་ཀྱིས། །འགྲོ་ཀུན་ཧེ་རུ་ཀ་དཔལ་ཐོབ་པར་ཤོག །ཡོན་ཏན་འབྱུང་ལྡན་དཔལ་ལྡན་ས་སྐྱ་ནས། །ཤར་དུ་རྒྱང་གྲགས་གཉིས་འཕགས་དབེན་གནས་དེར། །མེ་སྟག་རྒྱལ་གྱི་དཀར་ཕྱོགས་ཚེས་བདུན་ལ། །གྲགས་པ་རྒྱལ་མཚན་བདག་གིས་གསལ་བར་བགྱིས། །ཀུན་ཏུ་སྤྱོད་པའི་གསལ་བྱེད་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཉེ་བར་སྦྱར་བ་ཡོངས་སུ་རྫོགས་སོ།

།ཉེས་པ་རྣམས་བླ་མའི་ཚོགས་ལ་བཟོད་པར་གསོལ་ཞིང༌། འདིས་སེམས་ཅན་དཔག་ཏུ་མེད་པའི་དོན་བྱེད་པར་གྱུར་ཅིགམཾ་ག་ལཾ།། །།༄༅། །ཀུ་རུ་ཀུལླེའི་སྒྲུབ་ཐབས་བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཀུ་རུ་ཀུ་ལླེའི་སྒྲུབ་ཐབས་ལ་དོན་གཉིས་ཏེ། བསྙེན་པ་དང༌། སྒྲུབ་པའོ། །དང་པོ་ལ་ ¡Ã གཉིས་ཏེ། ( ¡¶ ཞ ¡· - གཉིས་ཏེ། ) ཚོགས་གཉིས་བསག་པ་དང༌། ལྷ་བསྐྱེད་དེ་སྔགས་བཟླས་པའོ། །དང་པོ་ ¡Ã ཚོགས་བསག་པ་ལ་ཡང༌། བསོད་ནམས་ཡེ་ཤེས་ཀྱི་ཚོགས་གཉིས་ལས། སྔོན་དུ་ ( ¡¶ ཞ ¡· པོའང་ ) ཚོགས་ཀྱི་ཞིང་སྤྱན་དྲང་བ་དང༌། ཡན་ལག་བདུན་པ་བྱ་བ་དང༌། ཚད་མེད་པ་བཞི་བསྒོམ་པའོ། །དང་པོ་ནི། རང་སྐད་ཅིག་གིས་ཀུ་རུ་ཀུ་ལླེར་མོས་པའི་ཐུགས་ཀར་ཟླ་བ་ལ་ཧྲཱྀཿབསམས་པ་ལས། འོད་འཕྲོས་པས་བླ་ ¡Ã མས་སྟེང་གི་ ( ¡¶ ཞ ¡·¡¶ ལུ ¡· མ་དབུའི་ ) ཆ་ལ་བཞུགས་པའི་ཀུ་རུ་ཀུ་ལླེར་སངས་རྒྱས་དང༌། བྱང་ཆུབ་སེམས་པས་བསྐོར་བ་ ¡Ã སྤྱན་དྲངས་ ( ¡¶ ཞ ¡· ¡¶ ལུ ¡· - སྤྱན་དྲངས་ ) ལ། ཕྱག་དང་མཆོད་པ་སྔོན་དུ་འགྲོ་བའི་བདུན་རྣམ་དག་བྱའོ།། གསུམ་པ་ནི། སེམས་ཅན་ཐམས་ཅད་ལ་དམིགས་ཏེ། བྱམས་པ་ལ་སོགས་པ་བཞི་བསྒོམ་མོ། །ཡེ་ཤེས་ཀྱི་ཚོགས་ནི། ཕྱི་ནང་གི་ཆོས་ཐམས་ཅད་སྟོང་པར་བསམ་ལ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་པར་བྱའོ། ། གཉིས་པ་ལྷ་བསྐྱེད་པ་ནི། སྟོང་པའི་ངང་ལས། པྃ་ལས་པདྨ། རྃ་ལས་ཉི་མའི་སྟེང་དུ། རོ་མགོ་ཐུར་ ( ¡¶ ཞ ¡·¡¶ ལུ ¡· གཡོན་ ) དུ་བསྟན་པའི་སྟེང་དུ་ཧྲཱིཿདམར་པོ་ཡོངས་སུ་གྱུར་པ་ལས། ཨུཏྤལ་དམར་པོ་ཧྲཱིཿས་མཚན་པ་ལས་འོད་འཕྲོས་པས། སེམས་ཅན་ཐམས་ཅད་སངས་རྒྱས་ཀྱི་ས་ལ་བཀོད། ཚུར་འདུས་པ་ ( ¡¶ ཞ ¡·¡¶ ལུ ¡· + ཨུཏྤ་ ལ་ ) ཧྲཱིཿས་མཚན་པ་ལ་ཐིམ། དེ་ལས་བདག་ཉིད་རྗེ་བཙུན་མ་ཀུ་རུ་ཀུ་ལླེ་སྐུ་མདོག་དམར་མོ་ཞལ་གཅིག་ཕྱག་བཞི་མ། དང་པོ་གཉིས་ཀྱིས་མདའ་གཞུ་འགེངས་པ། གཡས་འོག་མས་ལྕགས་ཀྱུ། གཡོན་འོག་མས་ཨུཏྤལ་འཛིན་པ། དབུ་སྐྲ་ཁམ་པ་གྱེན་དུ་བརྫེས་པ།

སྤྱན་གསུམ་པ། རཏྣ་དང་རུས་པའི་རྒྱན་གྱིས་བརྒྱན་པ། མི་མགོའི་དོ་ཤལ་ཅན་ཞི་མ་ཁྲོའི་རྣམ་པ་ཅན། ཞབས་གཡོན་བརྐྱང་པའི་བརླ་ལ་གཡས་པའི་བྲང་བ་གཏད་པ། སྟག་གི་ལྤགས་པའི་ཤམ་ཐབས་ཅན་མ། མེ་རེ་འབར་བའི་དབུས་ན་བཞུགས་པར་བསྒོམ། དེ་ལྟར་དམ་ཚིག་པ་བསྐྱེད་ལ། ཡེ་ཤེས་པ་གཞུག་པ་ནི། སྙིང་གར་ཉི་མའི་སྟེང་དུ་ཧྲཱིཿ བསམ ( ¡¶ ཞ ¡·¡¶ ལུ ¡· - བསམ ) ། དེ་ལས་འོད་འཕྲོས་པས་འོག་མིན་ནས་ཀུ་རུ་ཀུལླེ་སྤྱན་དྲངས་པ་ལ་མཆོད་དེ། ཛཿཧཱུྃ་བྃ་ཧོཿས་རང་ལ་བསྟིམ། དེ་ནས་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་བསམས་ལ། དེ་ནས་སྙིང་གའི་ཧྲཱིཿལས་འོད་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ལ་མཆོད་དེ། ཁྱོད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། སརྦ་ཏ་ཐཱ་ག་ཏས་རིན་པོ་ཆེའི་བུམ་པ་བདུད་རྩིས་གང་བས་དབང་བསྐུར། ལུས་ཐམས་ཅད་བདུད་རྩིས་གང་ ༑ ཆུའི་ལྷག་མ་ཡར་ལུད་པ་ལས། སྤྱི་བོར་འོད་དཔག་མེད་ཀྱིས་དབུར་བརྒྱན་པར་བསམ་མོ། །གཉིས་པ་ ¡Ã གསང་སྔགས་ ( ¡¶ ཞ ¡· - གསང་སྔགས་ ) བཟླས་པ་ནི། ཐུགས་ཀའི་ཧྲཱིཿལ་སྔགས་གཡས་སྐོར་དུ་ ¡Ã བསམས་པ་ལ་ཐུགས་ ( ¡¶ ཞ ¡·¡¶ ལུ ¡· འཁོར་བ་ལ་དམིགས་པ་ ) གཏད་དེ། ཨོཾ་ཀུ་རུ་ཀུལླི་ཧྲཱིཿསྭཱ་ཧཱ། ཞེས་བྱ་བ་བཟླས་ཏེ། ¡Ã དེ་ཡང་འབུམ་ཕྲག་བཅུ་ལ་སོགས་པ་བཟླས་པར་བྱའོ། ། ( ¡¶ ཞ ¡·¡¶ ལུ ¡· - དེ་ཡང་་་་་་་པར་བྱའོ། ། ) སྤྱིར་བསྙེན་པ་ལ་དུས་ཀྱི་བསྙེན་པ་ཟླ་བ་དྲུག གྲངས་ཀྱི་བསྙེན་པ་འབུམ་ཕྲག་བཅུ། མཚན་མའི་བསྙེན་པ་གྲུབ་རྟགས་བྱུང་བའོ། །བསྙེན་པ་བསྟན་ཟིན་ཏོ།། །།དེ་ལྟར་བསྙེན་པ་སྔོན་དུ་སོང་ནས། གཉིས་པ་སྒྲུབ་ཅིང་ལས་ལ་སྦྱར་བ་ལ་གསུམ་སྟེ། འཁོར་ལོ་ལ་བརྟེན་ཏེ་སྒྲུབ་པ། མཎྜལ་ལ་བརྟེན་ནས་སྒྲུབ་པ། རྫས་སྦྱོར་ལ་བརྟེན་ཏེ་སྒྲུབ་པའོ། །དང་པོ་ཙཀྲ་ནི་གཞི་ཤོག་བུའམ། རས་སམ། གྲོ་ག་ལ་སྐྱེས་པ་དབང་དུ་བྱེད་ན་གུར་གུམ་མམ་གི་ཧཾ། བུད་མེད་ལ་ཙནྡན་དམར་པོའམ་རྒྱ་སྐྱེགས་ཀྱིས་བྲི་བར་བྱའོ།

།ཙཀྲ་རྩིབས་བརྒྱད་ལྟཻ་བ་མུ་ཁྱུད་དང་བཅས་པ་བྲིས་ལ། ལྟེ་བར་ཆེ་གེ་མོ་ཝ་ཤཾ་ཀུ་རུ་ཧོ། ཞེས་པ་བྲི། རྩིབས་བརྒྱད་ལ། ཨོཾ་ཀུ་རུ་ཀུལླེ་ཧྲཱིཿསྭཱ་ཧཱ། ཞེས་པ་གཡས་སྐོར་དུ་བྲི། མུ་ཁྱུད་ཕྱྀ་མ་ལ་ཨཱ་ལི་ཀཱ་ལི་བྲི། ཡི་གེ་ཐམས་ཅད་དམར་པོར་བྲི་བར་བྱའོ། །དེ་ནས་རབ་གནས་ནི་མཆོད་པ་ལྔ་བཤམས་ལ་རང་ལྷར་བསམས་ནས། འཁོར་ལོ་སྟོང་པའི་ངང་ལས་བྲིས་པ་ལྟར་བློས་ཇི་ལྟར་བར་བསྐྱེད་ལ་སྙིང་གའི་ས་བོན་གྱི་འོད་ཀྱིས་ཙཀྲ་དེ་འདྲ་བ་སྤྱན་དྲངས་ལ་མཆོད་ནས་བསྟིམ་སྟེ། མེ་ཏོག་ལ་ཡེ་དྷརྨཱ་བརྒྱ་རྩ་བརྒྱད་བཟླས་པས། གཏོར་བས་གཉིས་སུ་མེད་པར་བསམས་ལ། དེ་ལེགས་པར་གྲིལ་ལ་སྲད་བུ་དམར་པོས་བཅིངས་ལ་ལུས་ལ་གདགས་སོ། །དེ་ནས་ཙཀྲ་དང་ ¡Ã ལྡན་པས་སྔགས་སྤེལ་ ( ¡¶ ཞ ¡·¡¶ ལུ ¡· - ལྡན་པས་སྔགས་སྤེལ་ ) ཚིག་ཅན་བཟླས་ན་ཇི་ལྟ་བ་བཞིན་འབྱུང་བར་འགྱུར་རོ། །དེ་ནས་མཎྜལ་ལ་བརྟེན་ནས་སྒྲུབ་པ་ནི། །དབེན་པའི་གནས་སུ་མཎྜལ་དམར་པོས་བྱུགས་ལ། དེར་ཚོམ་བུ་ལྔ་བཀོད། པཱུ་ཛ་ལྔ་བཤམ། གཏོར་མ་དམར་པོ་གཅིག་ ( ¡¶ ལུ ¡· ལྔ་ ) བཤམ། སྔར་བཞིན་ཚོགས་གཉིས་བསག་པ་ནས་བརྩམས་ཏེ། དབང་བསྐུར་ཏེ་རིགས་བདག་གི་རྒྱས་གདབ་པའི་བར་དུ་བྱས་ལ ༑ དེ་ནས་འདིའི་ཁྱད་པར་ནི། རང་གི་སྙིང་ག་ནས་ཧྲཱིཿལས་སྒྲོལ་མ་ཀུ་རུ་ཀུལླེ་དཔག་ཏུ་མེད་པ་སྤྲོས་ཏེ། རཱ་ཛ་ལ་སོགས་གང་དབང་དུ་བྱེད་པ་དེའི་སྙིང་ག་ནས་ལྕགས་ཀྱུས་ཕུག མགྲིན་པ་ནས་ཨུཏྤ་ལའི་ཞགས་པས་བཅིངས་ཏེ། མདུན་གྱི་མཎྜལ་གྱི་སྟེང་དུ་བདག་ལ་གུས་པའི་བསམ་པས་གན་རྐྱལ་དུ་འགྱེལ་བར་བསམས་ལ། དེ་འགུགས་བྱེད་ཀྱི་ལྷ་མོ་རྣམས་ཀྱིས་བསྐོར་བར་བསམ། བསྒྲུབ་བྱ་ཕོའི་སྙིང་ག་དང་མོའི་གསང་གནས་ནས་ལྕགས་ཀྱུས་བཏབ་པར་བསམ་ཞིང༌། ཨོཾ་ཀུ་རུ་ཀུལླེ་ཧྲཱིཿཆེ་གེ་མོ་ཝ་ཤཾ་ཀུ་རུ་ཧོ། ཞེས་བཟླས་ན་དབང་དུ་འགྱུར་རོ། ། ( ¡¶ ལུ ¡· + གསུམ་པ། ) རྫས་ལ་བརྟེན་པ་ནི། ལྟེ་བའི་སྲིན་བུ་ཀ་རི་ཀ རྡོ་རྗེ་ཆོས། རྡོ་རྗེ་ཉི་མ་དང་སྦྱར་བའི་འབྲས་

¡Ã སཱ་ལུ་ལས་ ( ¡¶ ཞ ¡· བུས་ལུས་ལ་ ) ཁུ་བ་བྱས་པ་ལ་སྔགས་བརྒྱ་རྩ་བརྒྱད་བཟླས་ནས་བཏབ་པ་བུ་མོ་ལ་བྱིན་ན་སྦྱོར་བ་མཆོག་ཏུ་འགྱུར་ཏེ། ཁྲོས་པའང་དབང་དུ་འགྱུར་རོ། །དེའི་དུས་སུ་རང་ཉིད་གོས་དམར་པོ་གྱོན་ཏེ་མྱོས་བྱེད་ཀྱི་འབྲས་བུ་ཟ་ཞིང༌། དཔྲལ་བར་པ་ལ་ཀྵའི་ཐིག་ལེ་བྱས་ལ། རྗེ་བཙུན་མའི་ང་རྒྱལ་གྱིས་སྔགས་མིང་སྤེལ་དང་བཅས་པ་བཟླས་ན་འགྲུབ་པར་འགྱུར་རོ། །ཡང་ན་རང་ཉིད་མྱོས་བྱེད་ཀྱི་འབྲས་བུ་སོའི་ཛ་ཟ་ཞིང༌། དཔྱིད་ཟླ་འབྲིང་པོའི་ཚེས་བརྒྱད་ཀྱི་ཉིན། ཙཀྲ་དང་ལྡན་པས་ ( ¡¶ ཞ ¡· + མིང་སྤེལ་དང་བཅས་པ་ ) སྔགས་བཟླས་པས་འགྲུབ་པར་འགྱུར་རོ། །གལ་ཏེ་གྲུབ་ནས་བཏང་བར་འདོད་ན ༑ ¡Ã ཙཀྲ་བཞག་ལ་ ( ¡¶ ཞ ¡· - ཙཀྲ་བཞག་ལ་ ) ཆེ་གེ་མོ་བཅིངས་པ་ལས་གྲོལ་བར་གྱུར་ཅིག ཅེས་བྲིས་ལ་ནེའུ་ལེའི་ཁུད་དུ་སྦས་ནས་ ( ¡¶ ཞ ¡· + རང་ལ་ ) ཙཀྲ་མེད་པར་བྱས་ཏེ། ཨོཾ་ཀུ་རུ་ཀུལླེ་ཧྲཱིཿ ཆེ་གེ་མོ་བཅིངས་པ་ལས་གྲོལ་བར་གྱུར་ཅིག་སྭཱ་ཧཱ། ཞེས་སྤེལ་ཚིག་དང་བཅས་པ་བཟླས་ན་གྲོལ་བར་འགྱུར་རོ། །སྒྲུབ་པ་བསྟན་ཟིན་ཏོ༑ ༑ ཀུ་རུ་ཀུལླེའི་སྒྲུབ་ཐབས། ཐེག་པ་མཆོག་གི་རྣལ་འབྱོར་པ་དགེ་བསྙེན་གྲགས་པ་རྒྱལ་མཚན་གྱིས་སྦྱར་བའོ།། །།༄༅། །ཚོགས་བདག་གི་སྒྲུབ་ཐབས་བཞུགས། །༄༅། །བླ་མ་དམ་པ་རྣམས་ལ་ཕྱག་འཚལ་ལོ། །གདམས་པ་འདི་རྡོ་རྗེ་མཁའ་འགྲོའི་ལེའུ་བཅུ་དགུ་པ་ན་བཞུགས། ཚོགས་ཀྱི་བདག་པོ་དམར་པོ་སྒྲུབ་པར་འདོད་པས། སྐར་མ་རྒྱལ་ལ་བབ་པའི་ཚེ། ལྷ་བཟོ་བ་ཤིན་ཏུ་མཁས་པས། རས་མཐོ་གང་གྲུ་བཞི་ལ་སྐུ་ཉིན་གཅིག་ལ་ཚར་བར་བྲིའོ། །དེ་ནས་གནས་ཡིད་དུ་འོང་བར་ཚོགས་སོག་ལ་སོགས་པ་སྔོན་དུ་བྱས་ལ་འཚམས་བཅད། སྟེགས་བུ་གྲུ་བཞི་པའི་སྟེང་དུ། པདྨ་འདབ་བརྒྱད་དམར་པོ་བྲིས་ཏེ། དབུས་སུ་ཟླ་གམ་དམར་པོ་བྱའོ། །དེའི་སྟེང་དུ་རྟེན་གཏོར་བཟང་པོ་གཅིག་བཞག་ལ་དེ་ལ་བྲིས་སྐུ་གཟུགས ༑ མདུན་དུ་རྒྱུན་གཏོར་དང་པཱུ་ཛ་ལྔ་ ( ¡¶ ཞ ¡· - ལྔ་ ) བཤམ། དེའི་མདུན་དུ་རང་འདུག་ལ།

བསོད་ནམས་དང་ཡེ་ཤེས་ཀྱི་ཚོགས་སོག་པ་སྔོན་དུ་སོང་ནས། རང་མི་དམིགས་པ་ལས་པདྨ་དང་ཉི་མའི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་འོད་ཟེར་འཕྲོས། དོན་གཉིས་བྱས་ཚུར་འདུས་པ་ལས། རང་ཉིད་རྡོ་རྗེ་ཧཱུྃ་མཛད་སྐུ་མདོག་མཐིང་ག་རབ་ཏུ་ཁྲོས་པ། སྐྲ་སེར་པོ། སྤྱན་གསུམ་པ། སྟག་གི་ལྤགས་པའི་ཤམ་ཐབས་ཅན། རིན་པོ་ཆེའི་རྒྱན་གྱིས་བརྒྱན་པ། ཐོད་པའི་རྒྱན་ཡོད་པ། རོ་དང་ཉི་མའི་སྟེང་ན་ཞབས་གཡོན་བརྐྱང་ཞིང་གཡས་བསྐུམ་པ། ཕྱག་བཞི་པ། གཡས་ཀྱི་དང་པོས་ཐུགས་ཀར་རྡོ་རྗེ་བསྣམས་པ། གཡོན་དང་པོས་ཐོད་པ་ཐུགས་ཀར་བཟུང་བ། འོག་མ་གཉིས་རྒྱབ་ནས་མདའ་གཞུ་འགེངས་པར་བདག་ཉིད་བསྒོམ་ལ། ཡེ་ཤེས་པ་དགུག་གཞུག་བྱ། གནས་གསུམ་བྱིན་གྱིས་བརླབ ༑ སུམྦྷ་ནི་ཅི་རིགས་ཤིག་བཟླས་ལ། དེ་ནས་མདུན་གྱི་པདྨ་དམར་པོ་འདབ་བརྒྱད་ཀྱི་གདན་ལ་མེ་རི་དང༌། བྲག་རི་དང༌། བྱི་སྔོན་གྱི་སྟེང་དུ། ¡Ã གཿ ( ¡¶ ཞ ¡· ག་ ) དམར་པོ་གྱུར་པ་ལས། བྲིམ་སྐུ་དེ་ཚོགས་ཀྱི་བདག་པོ་སྐུ་མདོག་དམར་པོ་གླང་གི་གདོང་ཅན། སྤྱན་གསུམ་པ། རལ་པའི་ཐོར་ཚུགས་ ( ¡¶ ཞ ¡· + ཅུང་ཟད་ ) གཡོན་དུ་ཅུང་ཟད་འཕྱང་བ། ཕྱག་བཅུ་གཉིས་ཡོད་པའི་གཡས་དྲུག་ན་རིམ་པ་བཞིན ༑ དགྲ་སྟ། མདའ། ལྕགས་ཀྱུ། རྡོ་རྗེ། རལ་གྲི། འཕང་མདུང༌། གཡོན་དྲུག་ན། གཏུན་ཤིང༌། གཞུ། ཁ་ཊྭཱཾ་ག ཐོད་པ་ཁྲག་གིས་གང་བ། ཐོད་པ་ཤ་ཆེན་གྱིས་བཀང་བ། ¡Ã རྩེ་གསུམ་ལ་ ( ¡¶ ཞ ¡· - རྩེ་གསུམ་ལ་ ) ཕུབ་དང་བ་དན་བསྡེབས་པ་བཏགས་པའོ། །གར་སྟབས་ཀྱིས་བཞུགས་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། འོད་ཟེར་དམར་པོ་འཕྲོ་བར་བསྒོམ་མོ། །དེའི་གནས་གསུམ་བྱིན་གྱིས་བརླབས་ལ། རང་གི་སྙིང་གའི་ཧཱུྃ་ལས་འོད་འཕྲོས་པས། སུམ་ཅུ་རྩ་གསུམ་དང་རང་བཞིན་གྱི་གནས་ནས། ཚོགས་བདག་སྤྱན་དྲངས་ལ། ཛཿཧཱུྃ་བྃ་ཧོཿས་དམ་ཚིག་པ་ལ་བསྟིམ། དེ་ནས་དགུག་ ( ¡¶ ཞ ¡· གསང་ ) སྔགས་བརྒྱ་བཟླས་སོ། །ཨོཾ་གཿག་ཎ ༑ སིངྔྷི་སིངྔྷི། སརྦ་ཨརྠ་མེ་པྲ་སཱ་དྷཱ་ཡ། ཧཱུྃ་ཧཱུྃ་ཛཿཛཿསྭཱ་ཧཱ།

ཞེས་པས་བཀུག་ལ། ཨོཾ་པདྨ་ཀ་མ་ལ་ཡེ་སྟྭཾ། ཞེས་པས་གདན་དབུལ་ལོ། །སྤོས་སྣ་ཚོགས་དང་མེ་ཏོག་དམར་པོས་མཆོད། པཱུ་ཛ་དང་རྒྱུན་གཏོར་དབུལ་ལོ། །དེ་ནས་བཟླས་པ་བྱའོ།། ཨོཾ་ཨཱཿག་ཧཱུྃ་སྭཱ་ཧཱ། ཞེས་པ་འབུམ་བཟླས། སྐབས་སུ་མཆོད་པ་དང་གཏོར་མ་དབུལ ༑ རྟེན་གཏོར་ནི་བྱིན་རླབས་གཞན་དང་འདྲ། བསྙེན་སྔགས་ནི་ཨ་ཀཱ་རོ་བཏགས་ལ་དབུལ་ལོ། །མཆོད་པ་དང་བསྟོད་པ་བྱས་ལ། འདོད་པའི་དོན་ལ་གསོལ་བ་གདབ། དེ་ལྟར་བྱས་པས་སྔགས་པ་བརྗིད་ཅན་མཐོང་ན་དགའ། རྨི་ལམ་དུ་ལ་ཕུག་སྟེར་བའམ། ནོར་མ་བསླང་བར་སྟེར་བའམ། འབྲུའི་ཕུང་པོའམ། ཤིང་སྐམ་པོ་སྤུངས་པ་རྨི་ན་འགྲུབ་པའི་རྟགས་ཡིན། འགྲུབ་རྟགས་བྱུང་ན་ཁོ་ལ་གཏང་རག་ཁས་བླང༌། འབུམ་ཕྲག་གཅིག་པོ་སོང་བ་དང༌། མཆིལ་མས་དཔྲལ་བར་ཐིག་ལེ་བྱ། དེ་ནས་ལས་གང་བསྒྲུབ་པ་དང༌། བསྙེན་སྔགས་སྟོང་བཟླས་ལ་གང་འདོད་བྱའོ། །དེ་ལྟར་བསྒྲུབས་པའི་སྔགས་པ་དེ་ཐམས་ཅད་ཀྱིས་མཐོང་ན་དགའ་བ་དང་ཡིད་དུ་འོང་བར་འགྱུར་རོ། །རྒྱལ་པོས་རྒྱལ་པོ་བཞིན་དུ་མཆོད་ཅིང་འཛིན་པར་འགྱུར་རོ། །དགྲ་ཐམས་ཅད་འཆི་སྟེ་ལན་ཚྭ་ཆུར་བཅུག་པ་བཞིན་ནོ ༑ ༑ བགེགས་ཐམས་ཅད་བསྲུང་ངོ༌། །ལས་ཐམས་ཅད་གྲུབ་ཅིང་ནོར་ཐམས་ཅད་སྟེར་བར་འགྱུར་རོ། །ཇི་སྐད་སྨྲས་པའི་ཚིག་གིས་མི་རྣམས་ཡིད་ཆེས་སོ། ཁོ་ཡེ་མ་གྲུབ་ན། རང་ཁྲོ་བོར་བསྒོམས་པའི་རྐང་པའི་འོག་ཏུ་ཚོགས་བདག་བཅུག་ལ་མནན་པར་བསམ་ཞིང་སྔགས་བཟླས། དེས་ཐེ་ཚོམ་མེད་པར་འགྲུབ་བོ།། ཚོགས་བདག་གི་སྒྲུབ་ཐབས་ཨི་ཐི།། །།༈ འདི་ལ་སྦྱིན་སྲེག་བྱེད་པར་འདོད་པས། དང་པོར་པད་འདབ་བརྒྱད་དམར་པོ་ཟླ་གམ་དང་བཅས་པ་བྱ་སྟེ། དེ་སྟེང་དུ་ཙནྡན་ནམ། ཤུག་པའི་ཤིང་བརྩིགས་ལ། དེའི་དབུས་སུ་ཚོགས་བདག་གི་སྐུ་བྲིས་པ་ལྟར་བསྐྱེད་ལ་དགུག་གཞུག་བྱའོ། །བསྲེག་རྫས་ནི་གྲོའི་བག་ཕྱེ་ལ་མངར་གསུམ་བསྲེས་པ་སེན་ཁ་རེས་དབུལ། རྩ་སྔགས་ལ་དགུག་སྔགས་བཏགས་པ་དང༌། དེ་ལ་ཨ་ཀཱ་རོ་བཏགས་པས་དབུལ་ལོ།

།ཨོཾ་ཨཱཿཧཱུྃ་གིས་བདུད་རྩིར་བསམ། འབྲུ་སྣ་ཚོགས་དང༌། རིན་པོ་ཆེ་དང༌། དར་ཟབ་སྣ་ཚོགས་དབུལ། ཞལ་ ( ¡¶ ཞ ¡· - ཞལ་ ) ཟས་རྣམས་ཞལ་དུ་དབུལ་བར་བསམ། འབྲུ་དང་རཏྣ་ལག་ཏུ། དར་ཟབ་གོས་དང་བླ་རེ་དང་གདན་དུ་དབུལ་ལོ། །མཉེས་ནས་འཇིག་རྟེན་པའི་དངོས་གྲུབ་མ་ལུས་པ་བདག་ལ་བྱིན་པར་བསམ། གཏོར་མ་དང་པཱུ་ཛ་ལྔ་ཡང་དབུལ། གང་འདོད་གསོལ་བ་དྲག་ཏུ་གདབ་བོ། །བསྟོད་པ་བྱ། ཐབ་ཀྱི་ལྷ་མི་དམིགས་པར་བསམ་མོ། །ཚོགས་ཀྱི་བདག་པོའི་སྒྲུབ་ཐབས་སྦྱིན་སྲེག་དང་བཅས་པ། ཤཱཀྱའི་དགེ་བསྙེན་གྲགས་པ་རྒྱལ་མཚན་གྱིས་སྦྱར་བའོ། །ཤིན་ཏུ་ཟབ་པ་ཨི་ཐི། འདིའི་ཞལ་གདམས་ནི། དབེན་པའི་གནས་སུ་ཙནྡན་དང༌། དུ་རུ་སྐ་དང༌། སི་ ( ¡¶ ཞ ¡· + ཧ་ ) ལ་དང༌། ག་པུར་ལ་སོགས་པའི་སྤོས་དང༌། མེ་ཏོག་དམར་པོས་མཆོད། སྔགས་བཟླས། གཏོར་མ་ཕུལ་ལ་གསོལ་བ་དྲག་ཏུ་གདབ། སྐུ་མི་ལ་བསྟན་ན་དངོས་གྲུབ་ཡལ་འགྲོ་བས་མི་བསྟན། སྔགས་ཐུན་འབུམ་སོང་བ་དང༌། འགུགས་སྔགས་བཏགས་ལ་འབུམ་བཟླས་སོ། །གྲུབ་རྟགས་མ་བྱུང་ན་གནད་ལ་དབབ་པ་གོང་བཞིན་བྱའོ། །ནག་པོ་པས་བྱས་པའི་སྒྲུབ་ཐབས་གཅིག་ཀྱང་འདུག་སྟེ། ས་སྐྱ་པའི་འདི་རང་ལེགས་པ་འདུག་གོ །ཡིད་ཆེས་པའི་ལོ་རྒྱུས་མང་དུ་ཡོད་དེ་མ་བྲིས་སོ། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག།མངྒ་ལཾ།། །།༄༅། །དགྲ་ནག་གི་སྒྲུབ་ཐབས་བཞུགས། །

༄༅། །ཨོཾ་སྭ་སྟི་སིངྔྷཾ། དྲི་མེད་རྒྱུད་དོན་སྟོན་མཛད་བླ་མ་དང༌། །གཤིན་རྗེ་འཇོམས་མཛད་འཇམ་དཔལ་ཁྲོས་པ་ལ། །ལུས་ངག་ཡིད་ཀྱིས་དང་བས་བཏུད་བྱས་ནས། །རྒྱུད་ཀྱི་བསྙེན་པའི་ལག་ལེན་གསལ་བར་བྲི། །དེ་ལ་དད་པ་དང་བྱང་ཆུབ་ཀྱི་སེམས་དང་ལྡན་པའི་གང་ཟག གཤིན་རྗེ་གཤེད་ཀྱི་དཀྱིལ་འཁོར་དུ་དབང་ཐོབ་ཅིང་དམ་ཚིག་དང་ལྡན་པ། བླ་མ་ལས་ལུང་ཐོབ་ཅིང་གཤིན་རྗེ་གཤེད་བསྒོམ་པར་འདོད་པའི་རྣལ་འབྱོར་པས། ཐོ་རངས་ཀྱི་དུས་སུ་བསམ་གཏན་གྱི་གྲོགས་སུ་འགྲོ་ན་ཁྲུས་བྱས། མཆོད་པའི་ཡོ་བྱད་རྣམས་ཉེ་བར་བསགས ༑ བདུད་རྩིའི་རི་ལུ་ཁར་བཅུག་ལ་ལྷའི་ང་རྒྱལ་དང་ལྡན་པས་སྟན་བདེ་བ་ལ་ཁ་ལྷོར་བལྟས་ཏེ། རྡོ་རྗེ་སྐྱིལ་ཀྲུང་གིས་ ¡Ã སམ། སེམས་དཔའི་སྐྱིལ་ཀྲུང་གིས་ ( ¡¶ ཞ ¡· - སམ། སེམས་དཔའི་སྐྱིལ་ཀྲུང་གིས་ ) འདུག་ལ་མངོན་པར་རྟོགས་པ་བསྒོམ་པར་བྱའོ། །དེའང་བྱང་ཆུབ་ཀྱི་སེམས་དང་ལྡན་པས་སྙིང་གར་རྃ་ལས་ཉི་མའི་དཀྱིལ་འཁོར་བསམ། དེའི་སྟེང་དུ་ཡྃ་ཡིག་སྔོན་པོ་བསམ། དེ་ལས་འོད་འཕྲོས་པས་བླ་མ་དང་གཤིན་རྗེ་གཤེད་ཀྱི་དཀྱིལ་འཁོར་གྱི་འཁོར་ལོ་སྟེང་འོག་ཏུ་སྤྱན་དྲངས་ལ། དེ་དག་གི་སྤྱན་སྔར་བསོད་ནམས་ཀྱི་ཚོགས་བསག་པར་བྱ་བ་འདི་ནི་རྒྱུད་ན་མེད་ཀྱང་ཁ་བསྐང་བ་ཡིན་ཏེ། དེ་ལ་ཇོ་བོ་ནཱ་རོ་ཏ་པའི་དགོངས་པ་བླ་མ་ཕམ་ཐིང་པའི་བཞེད་པས་ཚོགས་བསགས་བཅུ་གསུམ་དུ་བྱེད་དེ། ཕྱག་དང་མཆོད་པ་དང༌། སྡིག་པ་བཤགས་པ་དང༌། སྐྱབས་སུ་འགྲོ་བ་དང༌། དམ་ཚིག་དང་སྡོམ་པ་བསྐྱང་བ་དང༌། བསོད་ནམས་ལ་རྗེས་སུ་ཡི་རང་བ་དང༌། བྱང་ཆུབ་ཀྱི་སེམས་བསྒོམ་པ་དང༌། ཆོས་ཀྱི་འཁོར་ལོ་བསྐོར་བར་བསྐུལ་བ་དང༌། མྱ་ངན་ལས་མི་འདའ་བར་གསོལ་བ་གདབ་པ་དང༌། ལམ་ལ་གནས་པ་དང༌། ཡོངས་སུ་བསྔོ་བ་དང༌། གནང་བ་ཉེ་བར་ནོད་པ་དང༌། མཆོད་གནས་གཤེགས་སུ་གསོལ་བ་སྟེ། བཅུ་གསུམ་པོ་འདིའི་བརྒྱུད་པ་ལཱུ་ཧི་པ་དང་མཐུན་པར་མཛད་ལ། འདིའི་ལུགས་ཀྱི་ཚད་མེད་པ་བཞི་སྒོམ་པའང་གཙོ་བོའི་ཐུགས་ཀ་ནས་ཙརྩི་ཀ་

( ¡¶ ཞ ¡· + དཀར་མོ་ ) དཔག་ཏུ་མེད་པ་སྤྲོས་ཏེ། འཇིག་རྟེན་གྱི་ཁམས་ཐམས་ཅད་ཙརྩི་ཀས་གང་བས། སེམས་ཅན་ ¡Ã ཐམས་ཅད་ ( ¡¶ ཞ ¡· - ཐམས་ཅད་ ) བྱམས་པ་ཚད་མེད་པའི་ངོ་བོ་ལ་དགོད་པར་བསྒོམ། དེ་བཞིན་ཕག་མོ་སྔོན་མོས་སྙིང་རྗེ་ཚད་མེད་པའི་ངོ་བོ་ལ་བཀོད། དབྱངས་ཅན་མ་དམར་མོས་དགའ་བ་ཚད་མེད་པའི་ངོ་བོ་ལ་བཀོད ༑ གཽ་རཱི་ལྗང་གུས་བཏང་སྙོམས་ཚད་མེད་པའི་ངོ་བོ་ལ་བཀོད་པར་བཞེད་དོ ༑ ༑ རྣལ་འབྱོར་པ་ནཱ་རོ་པའི་དགོངས་པ་བྷ་རོ་ཕྱག་རྡུམ་གྱི་བཞེད་པས། བསོད་ནམས་ཀྱི་ཚོགས་ཕྱག་དང་མཆོད་པ་སྔོན་དུ་སོང་སྟེ་ཡན་ལག་བདུན་ཏེ། སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡི་རང་བ་དང༌། སྐྱབས་སུ་འགྲོ་བ་དང་ ༑ དོན་དམ་བྱང་ཆུབ་ཀྱི་སེམས་དང༌། ཀུན་རྫོབ་བྱང་ཆུབ་ཀྱི་སེམས་སྨོན་པ་དང་འཇུག་པ་དང༌། ཡོངས་སུ་བསྔོ་བ་སྟེ་བདུན་ནོ། །འདིའི་ལུགས་ཀྱི་ཚད་མེད་བཞི་ཡང་ཕ་རོལ་ཏུ་ཕྱིན་པ་དང་མཐུན་པར་བསྒོམ་པ་ཡིན་ཏེ། བསོད་ནམས་ཀྱི་ཚོགས་ལུགས་གཉིས་པོ་ ¡Ã དེ་མ་ཡིན་པ་གཞན་གྱི་བརྒྱུད་པ་གཉིས་པོ་དེ་ ( ¡¶ ཞ ¡· - དེ་མ་་་་་་་པོ་དེ་ ) ཕལ་ཆེར་མཐུན་ནོ། །དེ་ལྟར་བསོད་ནམས་ཀྱི་ཚོགས་བསགས་ནས ༑ འདི་མན་ཆད་ནི་རྒྱུད་ན་ཐམས་ཅད་བཞུགས་པ་ལས། རྒྱུད་འདི་ནི་ཤེས་རབ་ཀྱིས་རློམ་པའི་གང་ཟག་རང་དགར་འཇུག་པ་དགག་པའི་ཕྱིར། རབ་ཏུ་འཁྲུགས་པའི་ཚུལ་དུ་བཞུགས་པ་ལས་བླ་མའི་མན་ངག་གིས་འཁྲུགས་བསྡེབས་ཏེ་བྲི་བར་བྱའོ། །དེ་ལ་ལེའུ་བརྒྱད་པ་ནས་འབྱུང་བ་བཞིན་ཡེ་ཤེས་ཀྱི་ཚོགས་བསྒོམ་སྟེ། ཕྱི་ནང་གིས་བསྡུས་པའི་ཆོས་ཐམས་ཅད་རང་གི་སེམས་སུ་བསྒོམས་ལ ༑ ཨོཾ་སྭ་བྷཱ་ཝ་ཤུངྔྷཿསརྦ་དྷརྨཱཿསྭ་བྷཱ་ཝ་ཤུངྔྷོ྅་ཧཾ། ཞེས་དྲན་པར་བྱ། སེམས་དེའང་སྒྱུ་མ་ལྟ་བུ་རང་བཞིན་མེད་པར་བསམས་ལ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱདྨ་ཀོ྅་ཧཾ། ཞེས་བརྗོད་པས་སྣང་བ་མི་དམིགས་པའི་སྟོང་པ་ཉིད་བསྒོམ་སྟེ། སྔོན་དུ་འགྲོ་བ་ཚོགས་གཉིས་བསགས་པའོ། །དེ་ནས་རྟེན་སྲུང་བའི་འཁོར་ལོ་བསྒོམ་པ་ནི།

ནམ་མཁའ་སྟོང་པ་ལ་བྱང་ཆུབ་སེམས་ཀྱི་རྒྱུན་གྱིས། རྃ་ལས་ཉི་མའི་དཀྱིལ་འཁོར་བསྒོམ། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་རྩེ་མོ་ལྔ་དང་ལྡན་པ་ལྟེ་བ་མཐིང་ནག་ལ་ཧཱུྃ་མཐིང་ནག་གིས་མཚན་པ་བསྒོམ། ཧཱུྃ་དེ་ལས་འོད་ཟེར་ཕྱོགས་སུ་འཕྲོས་པས་རྡོ་རྗེའི་ར་བ་དང་ ¡Ã དྲ་བ ( ¡¶ ཞ ¡· - དྲ་བ ) ། སྟེང་དུ་འཕྲོས་པས་གུར་དང་བླ་རེ། འོག་ཏུ་འཕྲོས་པས་རྡོ་རྗེའི་ས་གཞི། ཕྱིར་འཕྲོས་པས་མདའི་དྲ་བ་དང་ ༑ བསྐལ་པའི་མེ་རི་རབ་ཏུ་འབར་བ་བསྒོམ་སྟེ། དེ་དག་ནི་ལེའུ་དང་པོ་ནས་དུམ་བུ་གཉིས་ཀྱི་ཚུལ་གྱིས་བསྟན་པ་ཡིན་ནོ། །སྲུང་བའི་འཁོར་ལོའི་ནང་དུ་དྷཱ་ལས་ཆོས་ཀྱི་འབྱུང་གནས་ཆེན་པོ་ཕྱི་དཀར་ལ་ནང་དམར་བ་ཞབས་ཞུམ་པ། གདེངས་ཁ་གྱེན་དུ་ཕྱོགས་པར་བསམ་མོ། །དེའི་ནང་དུ་ཡྃ་ལས་རླུང་གི་དཀྱིལ་འཁོར་སྔོན་པོ་ཡྃ་གིས་མཚན་པ་དང༌། དེའི་སྟེང་དུ་རྃ་ལས་མེའི་དཀྱིལ་འཁོར་དམར་པོ་རྃ་གྱིས་མཚན་པ་དང༌། དེའི་སྟེང་དུ་བྃ་ལས་ཆུའི་དཀྱིལ་འཁོར་དཀར་པོ་བྃ་གྱིས་མཚན་པ་དང༌། དེའི་སྟེང་དུ་ལྃ་ལས་སའི་དཀྱིལ་འཁོར་སེར་པོ་ལཾ་གྱིས་མཚན་པ། དེའི་སྟེང་དུ་བྷྲུྃ་ལས་འཁོར་ལོ་སེར་པོ་བྷྲུྃ་གྱིས་མཚན་པ་སྟེ། འདི་རྣམས་རང་གི་སེམས་ཀྱི་སྣང་བ་ཙམ་དུ་མོས་པ་ལས་གཞལ་ཡས་ཁང་དུ་གྱུར་པའམ ༑ ཡང་ན་ཆོས་འབྱུང་གི་ནང་དུ་བྷྲུྃ་ལས་འཁོར་ལོ་བྷྲུྃ་གྱིས་མཚན་པ་ལས། གཞལ་ཡས་ཁང་དུ་གྱུར་པ་གཉིས་ནི་འདམས་ཀ་ཡིན་ཏེ། གྲུ་བཞི་པ་ལ་སྒོ་བཞི་པ་རྩིག་པ་ལྔ་དང་ལྡན་པ་ཀ་བ་བརྒྱད་ཀྱིས་ཉེ་བར་མཛེས་པ། ཤར་དཀར་བ། ལྷོ་སེར་བ། ནུབ་དམར་བ། བྱང་ལྗང་བ། ལྟེ་བ་མཐིང་ནག འཕར་མ་གཉིས་པོའི་ནང་ན་སྣ་ཚོགས་རྡོ་རྗེའི་གདན། སྣ་ཚོགས་རྡོ་རྗེའི་ལྟེ་བར་ཨུཏྤ་ལའི་ཕྲེང་བ་རའི་ཕྱི་རོལ་ཏུ་རྡོ་རྗེ་ར་བ་དང་མེ་རིས་བསྐོར་བ་སྟེ། འཕར་མ་གཉིས་པའོ། །སྣ་ཚོགས་རྡོ་རྗེའི་ལྟེ་བ་ལ། མྃ་ལས་མ་ཧེའི་གདན་གྱི་སྟེང་དུ་ཉི་མའི་དཀྱིལ་འཁོར། ཤར་དང་མཚམས་གཞིར་པདྨ་དང་ཟླ་བའི་དཀྱིལ་འཁོར།

ཕྱོགས་གསུམ་དང་སྒོ་བཞིར་ཉི་མའི་དཀྱིལ་འཁོར་གྱི་གདན་བསྒོམ་སྟེ། གཞལ་ཡས་ཁང་གི་དབྱིབས་དང་ཁ་དོག་ནི་བྲི་བའི་དཀྱིལ་འཁོར་གྱི་སྐབས་ནས་འབྱུང་ལ། སྣ་ཚོགས་རྡོ་རྗེ་དང་གདན་ནི་ལེའུ་དང་པོ་དང༌། གསུམ་པ་དང༌། བཅུ་པ་རྣམས་ལས་འབྱུང་བ་ཡིན་ནོ། །རྟེན་བསྒོམ་པ་བསྟན་ཟིན་ཏོ།། །།དེ་ནས་ལྷ་བསྐྱེད་པ་ནི་རྣལ་འབྱོར་བཞི་ཡིན་ཏེ། དེའང་ལེའུ་བཅུ་བདུན་པ་ལས ༑ དང་པོར་བསྒོམ་པ་རྣལ་འབྱོར་ཏེ། །གཉིས་པ་རྗེས་ཀྱི་རྣལ་འབྱོར་ཡིན།། གསུམ་པ་ཤིན་ཏུ་རྣལ་འབྱོར་ཏེ། །བཞི་པ་རྣལ་འབྱོར་ཆེན་པའོ། །རྡོ་རྗེ་སེམས་དཔའ་རྫོགས་པ་ནི། །རྣལ་འབྱོར་ཡིན་པར་འདི་ལྟར་འདོད། །དེ་ཡི་རྒྱུ་མཐུན་ལྷ་ཡི་སྐུ། །རྗེས་ཀྱི་རྣལ་འབྱོར་ཡིན་པར་གྲགས། །འཁོར་ལོ་ཐམས་ཅད་ཡོངས་རྫོགས་དང༌། །ཤིན་ཏུ་རྣལ་འབྱོར་ཡིན་པར་འདོད། །སྐུ་དང་གསུང་དང་ཐུགས་རྣམས་དང༌། །ལྷ་ཡི་མིག་སོགས་བྱིན་རླབས་དང༌། །ཡེ་ཤེས་འཁོར་ལོ་གཞུག་པ་དང་ ༑ ༑ བདུད་རྩི་མྱང་བ་དག་དང་ནི། །མཆོད་དང་བསྟོད་པ་ཆེན་པོ་ནི། །རྣལ་འབྱོར་ཆེན་པོ་ཞེས་བྱའོ། །ཞེས་འབྱུང་བས་ན་དང་པོར་རྣལ་འབྱོར་བསྒོམ་པར་བྱ་བ་ནི། མ་ཧེའི་རྒྱབ་པདྨ་དང་ཉི་མའི་སྟེང་དུ་ཨཱ་ལི་བཅུ་དྲུག་ཕྲག་རྣམ་པ་གཉིས་མཚན་བཟང་པོ་སུམ་ཅུ་རྩ་གཉིས་སུ་མོས་པ་བྱ། དེ་གྱུར་པ་ལས་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས་སུ་མོས་པ་བྱ། དེའི་སྟེང་དུ་ཀཱ་ལི་སུམ་ཅུ་རྩ་བཞི་ལ་ཌ་ཌྷ་ད་དྷ་ཡ་ལ་དྲུག་བསྣན་པས་བཞི་བཅུ་ཐམ་པ་ཕྲག་གཉིས། དཔེ་བྱད་བཟང་པོ་བརྒྱད་ཅུར་མོས་པ་བྱ། དེ་གྱུར་པ་ལས་ཟླ་བའི་དཀྱིལ་འཁོར་དམར་པོ་མཉམ་པ་ཉིད་ཀྱི་ཡེ་ཤེས་སུ་མོས་པ་བྱ། དེ་གཉིས་ཀྱི་སྟེང་དུ་ཧཱུྃ་ལས་རྡོ་རྗེ་སྔོན་ ( ¡¶ ལུ ¡· དཀར་ ) པོ་ཧཱུྃ་གིས་མཚན་པ་བསམས་ལ། ཟླ་བ་འོག་མ་ནི་ཤེས་རབ་སྟེང་མ་ནི་ཐབས ༑ རྡོ་རྗེ་ནི་གཉིས་སུ་མེད་པའི་ཡེ་ཤེས་སོ། །ཞེས་ཀྱང་བསམ་ལ། ཨོཾ་བཛྲ་ཨཱཏྨ་ཀོ྅་ཧཾ། ཞེས་ང་རྒྱལ་བྱས་ཏེ་སོ་སོར་ཀུན་ཏུ་རྟོག་པའི་ཡེ་ཤེས་སུ་མོས་པ་བྱ།

རྡོ་རྗེའི་ལྟེ་བའི་ཧཱུྃ་ལས་འོད་ཟེར་ཕར་འཕྲོས་ནས་སེམས་ཅན་ཐམས་ཅད་ཀྱི་དོན་བྱས ༑ ཚུར་འདུས་པ་ལས་རྣམ་པ་གསུམ་གཅིག་ཏུ་འདྲེས་པ་ནི་བྱ་བ་གྲུབ་པའི་ཡེ་ཤེས ༑ དེ་ལས་རྒྱུ་རྡོ་རྗེ་སེམས་དཔའི་སྐུ་ཡོངས་སུ་རྫོགས་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། སྐུ་མདོག་དཀར་པོ་ལ་ཅུང་ཟད་དམར་བ། ཞལ་གཡས་སྔོ་ཞིང་གཡོན་དམར་བ། རང་འོད་ཀྱི་རིག་མ་དང་གཉིས་སུ་མེད་པར་བཞུགས་པ་སྟེ། ཕྱག་མཚན་ལ་སོགས་པ་གཞན་འབྲས་བུ་རྡོ་རྗེ་འཛིན་པའི་སྐབས་དང་མཐུན་པས་ན་འོག་ཏུ་བརྗོད་པར་བྱའོ། །དེ་དག་གིས་ནི་ལེའུ་དང་པོ་དང་བཅུ་བདུན་པ་ལས་འབྱུང་བ། ཡན་ལག་བཞིའི་དང་པོ་རྣལ་འབྱོར་བསྟན་ཟིན་ཏོ།། །།དེ་ནས་ལེའུ་དང་པོ་དང་བརྒྱད་པ་དང་བཅུ་དྲུག་ ( ¡¶ ལུ ¡· - དྲུག་ ) པ་དང་བཅུ་བདུན་པ་ནས་འབྱུང་བ་བཞིན་རྗེས་སུ་རྣལ་འབྱོར་བྱ་བ་ནི། ཡབ་ཡུམ་ཐབས་དང་ཤེས་རབ་སྙོམས་པར་ཞུགས་པ་ལས་སྒྱུ་མ་བདེ་བའི་སྒྲས་མདུན་གྱི་ནམ་མཁའི་གནས་སུ་ཡི་གེ་གསུམ། ཧོ་གཉིས་ཀྱིས་མཐའ་བརྟེན་པ་ཞལ་དུ་ཞུགས་ནས། ཡུམ་གྱི་མཁར་བབས་པས་རྐྱེན་བྱས་ནས། ཡབ་ཡུམ་ཕུང་པོ་ཁམས་དང་སྐྱེ་མཆེད་ཞུ་བར་གྱུར་པར་བསམ། དེ་ལ་རང་བཞིན་གྱི་གནས་ནས་ཙརྩི་ཀ་ལ་སོགས་པའི་ལྷ་མོ་བཞི་བྱོན་ཏེ། ལྷ་མོ་རེ་རེས་རྐང་པ་གཉིས་གཉིས་ཀྱི་གླུས་བསྐུལ་བའམ། ལྷ་མོ་བཞིས་ཚིགས་སུ་བཅད་པ་གཉིས་ཀྱིས་དུས་གཅིག་ཏུ་བསྐུལ་ཡང་རུང་སྟེ། གླུས་བསྐུལ་བ་ནི། སྙིང་རྗེ་ཁྲོས་པས་དད་སྒྲོལ་བཞེངས། ཁམས་གསུམ་ཀུན་གྱི་གཏི་མུག་གསོལ། །དད་སྒྲོལ་སེམས་གཡེངས་མ་བཞུགས་བཞེངས ༑ ༑ བདུད་བཞི་དག་ལས་རྒྱལ་བར་མཛོད། །འཇིག་རྟེན་མགྲོན་པོས་སྟོང་ཉིད་ཅི་སྟེ་བཞུགས། །དད་སྒྲོལ་འཇིག་རྟེན་བསོད་ནམས་ཀྱིས་བཞེངས་ཤིག།བྱང་ཆུབ་འདོད་པའི་འཇིག་རྟེན་མགྲོན་བོས་ནས། །ཅི་བདེར་སྟོང་པ་ཉིད་ལ་སེམས་ཤིང་བཞུགས། །ཞེས་བརྗོད་པས་ལྷ་མོ་བཞི་པོ་སྐར་མདའ་ཐིམ་པ་ལྟར། ཐིག་ལེ་ལ་ཐིམ། དེ་ལས་ཐིག་ལེ་ཕྲ་མོ་གཅིག་དང་ཆེ་བ་ཉིས་བརྩེགས་སུ་གྱུར་ཏེ།

འོག་མ་མྃ་ལས་མ་ཧེ་རབ་ཏུ་ཁྲོས་པ་མདོག་སྔོན་པོ་ཐལ་བ་དང་བཅས་པའི་རུས་པའི་རྒྱན་དྲུག་གིས་བརྒྱན་པ། སྨ་ར་དང་སྨིན་མ་སྔོ་ཞིང་སེར་བ། རྭ་དང་རྨིག་པ་རབ་ཏུ་འབར་བ། མིག་དམར་བ་མགོ་གཡས་སུ་བསྟན་པའི་རྒྱབ་ཏུ་པདྨ་དང་ཉི་མའི་དཀྱིལ་འཁོར། དེའི་སྟེང་དུ་ཐིག་ལེ་ཆེན་པོ་གྱུར་པ་ལས། ཡྃ་སྔོན་པོ་དེ་ལས་རྡོ་རྗེ་སྔོན་པོ་ཡྃ་གིས་མཚན་པ་ལས་འོད་ཟེར་ཕར་འཕྲོས་པས་འཇིག་རྟེན་གྱི་ཁམས་ཐམས་ཅད་ཁེངས་ཏེ་འཕགས་པ་མཆོད། སེམས་ཅན་གྱི་དོན་བྱས་ནས་ཚུར་རྡོ་རྗེ་ལ་འདུས་པ་ལས། འཕགས་པ་གཤིན་རྗེ་འཇོམས་པ་ཞལ་གསུམ་པ། ཕྱག་དྲུག་པ། ཞབས་གཡས་བསྐུམ་པས་མ་ཧེའི་རྭ་བར་དང་དཔྲལ་བ་མནན་པ། གཡོན་རྔ་མའི་ཕྱོགས་སུ་བརྐྱང་བ། རྩ་བའི་ཞལ་ ( ¡¶ ཞ ¡·¡¶ ལུ ¡· + དང་སྐུ་ ) ཨིནྡྲ་ནཱི་ལ་བཅག་འཕྲོ་ལྟར་གནག་པ། གཡས་པ་ཟླ་བའི་མདོག ( ¡¶ ཞ ¡· + ལྟར་དཀར་བ། ) གཡོན་པ་པདྨ་རཱ་ག་ལྟར་དམར་བ། མེ་རི་འབར་བའི་དབུས་ན་བཞུགས་པ། རབ་ཏུ་ཁྲོས་པ་མཆེ་བ་གཙིགས་ཤིང་ལྗགས་འདྲིལ་བ། སྨ་ར་དང་སྨིན་མ་སེར་ཞིང༌། དབུ་སྐྲ་ཁམ་པ་གྱེན་དུ་བརྫེས་པ། ཕྱག་གཡས་གཡོན་གྱི་དང་པོ་གཉིས་ན་གྲི་གུག་དང་ཐོད་པ་འཛིན་པས་རང་དང་འདྲ་བའི་རིག་མ་ལ་འཁྱུད་པ། གཡས་ཀྱི་བར་པ་ན་རྡོ་རྗེ། ཐ་མ་ན་རལ་གྲི། གཡོན་གྱི་བར་པ་ན་འཁོར་ལོ། ཐ་མ་ན་པདྨ་འཛིན་པ། སྦོམ་ཞིང་ཐུང་ལ་གསུས་པ་འཕྱང་བ། མི་མགོ་ལྔ་བཅུ་ཐམ་པའི་དོ་ཤལ་དང་ལྡན་པ ༑ རྡོ་རྗེ་ཕྲ་མོ་དང་རུས་པའི་རྒྱན་དྲུག་དང་ལྡན་པ། ཀླུ་ཆེན་པོ་བརྒྱད་ཀྱིས་བརྒྱན་པ་སྟེ། དེའང་མཐའ་ཡས་སྔོན་པོས་དབུ་སྐྲ་བཅིངས་པ། འཇོག་པོ་དམར་པོས་རྣ་རྒྱན། དཔུང་པ་ལ་རིགས་ལྡན་ཁྲ་བོ། གདུ་བུ་ལ་དུང་སྐྱོང་སེར་པོ། མགུལ་པ་ལ་པདྨ་དཀར་པོ། སེ་རལ་ཁར་ཀར་ཀོ་ཊ་ལྗང་གུ། སྐ་རགས་ལ་ནོར་རྒྱས་སེར་པོ། རྐང་པ་ལ་པདྨ་ཆེན་པོ་སྔོ་སྐྱས་བརྒྱན་པ་སྟེ། ཀླུའི་རྒྱལ་པོ་དེ་དག་ཀྱང་སྤྱི་བོ་ན་ནོར་བུ་དང་བཅས་པ། མཆེ་བ་གཙིགས་ཤིང་ལྕེ་གཉིས་བརྐྱང་པ། རབ་ཏུ་འཇིགས་ཤིང་ཕུད་སྒྲ་སྒྲོགས་པར་བསམ་མོ།

རང་འོད་ཀྱི་རིག་མ་ནི་རང་དང་འདྲ་བའི་ཤེས་རབ་ཞལ་གསུམ་ཕྱག་དྲུག་མ་སྟེ། དེ་དང་གཉིས་སུ་མེད་པར་བསམས་ལ། ཨོཾ་ངྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བྱ་བ་ལེའུ་བརྒྱད་པ་ནས་འབྱུང་བའི་སྔགས་ཀྱིས་བྱིན་གྱིས་བརླབས་ཏེ། གཉིས་པ་རྗེས་སུ་རྣལ་འབྱོར་བསྟན་ཟིན་ཏོ།། །།གསུམ་པ་ཤིན་ཏུ་རྣལ་འབྱོར་ནི་སྙིང་གར་ཡྃ་ལས་ཡེ་ཤེས་སེམས་དཔའ་བདག་འདྲ་བ་ཞིག་བསམ། དེའི་སྙིང་གར་ཡྃ་ལས་རྡོ་རྗེ་ཡྃ་གིས་མཚན་པ་སྟེ་ཏིང་ངེ་འཛིན་སེམས་དཔའ་བསམས་ལ། དེ་ལ་འོད་བྱུང་སྟེ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ལ། ཞལ་དུ་ཞུགས་སྙིང་གར་འོད་དུ་ཞུ་དབང་གི་གནས་སུ་བྱང་ཆུབ་སེམས་ཀྱི་ཐིག་ལེར་ཕབ། ཐིག་ལེ་དེ་གྱུར་པ་ལས་གཞལ་ཡས་ཁང་པ་སྲུང་བའི་འཁོར་ལོ་དང་བཅས་པ་དང་ལྷ་དང་ཐོད་པའི་གནས་སུ་ཐིག་ལེ་བཅུ་བདུན་དུ་གྱུར། ཐིག་ལེ་རྣམས་ཡི་གེ་བཅུ་བདུན་དུ་གྱུར་པ་ནི། ཡཀྵེ་མ་མེ་ད། ཕྱོགས་བཞི་དབུས་དང་ལྔར་རོ། །ཡ་ཙྪ་ནི་ར་སྒོ་བཞིར་རོ ༑ ༑ ཛ་ས་དོ་རུ་ནང་གི་མཚམས་བཞིར་རོ། །ཎ་ཡོ་ནི་ར་ཕྱིའི་མཚམས་བཞིར་རོ ༑༑ དེ་ལྟར་ཡི་གེ་ཙམ་ལས་ལྷ་བསྐྱེད་ཀྱང་རུང༌། ཡི་གེ་གྱུར་པ་ལས་ཕྱག་མཚན་ས་བོན་གྱིས་མཚན་པ་ལས་ལྷ་བསྐྱེད་ཀྱང་རུང་སྟེ། རྒྱས་བསྡུས་གཉིས་ནི་འདྲ་བ་ཉིད་ཡིན་ཏེ། རང་གི་བློ་ལ་གང་འཐད་པས་བཏུབ་བོ། །རྒྱུད་ན་ནི་ཡི་གེ་ཙམ་ལས་བསྐྱེད་པ་ལས་མི་འབྱུང་བའི་བླ་མ་གོང་མ་རྣམས་ནི་དེ་བཞིན་དུ་མཛད་དོ། །དེ་ལས་དབུས་སུ་ཡྃ་མམ། དེ་གྱུར་པ་ལས་རྡོ་རྗེ་ཡྃ་གིས་མཚན་པ་ལས་ཞེ་སྡང་གཤིན་རྗེ་གཤེད། བདག་ཇི་ལྟ་བར་གསལ་གདབ། སྣ་ཚོགས་རྡོ་རྗེའི་ཤར་གྱི་རྭ་དབུས་མའི་སྟེང་དུ། ཀྵེའམ་ཀྵེ་གྱུར་པས་འཁོར་ལོ་ཀྵེས་མཚན་པ་ལས་རྣམ་པར་སྣང་མཛད་གཏི་མུག་གཤིན་རྗེ་གཤེད་གཡས་སྔོ་གཡོན་དམར་བ། གཡས་འོག་མ་གཉིས་ ( ¡¶ ཞ ¡· - གཉིས་ ) འཁོར་ལོ་རལ་གྲི། གཡོན་འོག་མ་གཉིས་རིན་པོ་ཆེ་དང་པདྨ་འཛིན་པའོ། །ལྷོར་མའམ་དེ་གྱུར་པ་ལས་རིན་པོ་ཆེ་མས་མཚན་པ་ལས་རིན་ཆེན་འབྱུང་ལྡན།

ཕྲ་མ་གཤིན་རྗེ་གཤེད་སེར་པོ་གཡས་སྔོ། གཡོན་དཀར་པོ། གཡས་རིན་ཆེན་རལ་གྲི། གཡོན་འཁོར་ལོ་པདྨ་འཛིན་པའོ། །ནུབ་ཏུ་མེའམ་དེ་གྱུར་པ་ལས་པདྨ་མེས་མཚན་པ་ལས་འོད་དཔག་ཏུ་མེད་པ། འདོད་ཆགས་གཤིན་རྗེ་གཤེད་སྐུ་མདོག་དམར་པོ། གཡས་སྔོ་ལ་གཡོན་དཀར་བ། གཡས་པདྨ་རལ་གྲི ༑ གཡོན་རིན་ཆེན་འཁོར་ལོ། སྣ་ཚོགས་རྡོ་རྗེའི་བྱང་གི་རྭའི་སྟེང་དུ་ ¡Ã དའམ་ ( ¡¶ ཞ ¡· དྷའང་ ) དེ་གྱུར་པས་རལ་གྲི་དས་ ( ¡¶ ཞ ¡· དྷས་ ) མཚན་པ་ལས། དོན་ཡོད་གྲུབ་པ་ཕྲག་དོག་གཤིན་རྗེ་གཤེད་སྐུ་མདོག་ལྗང་གུ་གཡས་སྔོ། གཡོན་དཀར། གཡས་རལ་གྲི་འཁོར་ལོ། གཡོན་རིན་ཆེན་པདྨ་འཛིན་པའོ། །ཤར་སྒཽར་ཡའམ་དེ་གྱུར་པས་ཐོ་བ་ཡས་མཚན་པ་ལས། ཐོ་བ་གཤིན་རྗེ་གཤེད་སྔོན་པོ་གཡས་ཐོ་བ་རལ་གྲི། གཡོན་རིན་ཆེན་པདྨའོ། །ལྷོར་ཙྪའམ་དེ་གྱུར་པ་ལས་དབྱུག་པ་ཙྪས་མཚན་པ་ལས། དབྱུག་པ་གཤིན་རྗེ་གཤེད་དཀར་པོ། གཡས་སྔོ། གཡོན་དམར། གཡས་དབྱུག་པ་དང་རལ་གྲི། གཡོན་པདྨ་ནོར་བུའོ། །ནུབ་སྒོར་ནིའམ་དེ་གྱུར་པ་ལས་པདྨ་ནིས་མཚན་པ་ལས། པདྨ་གཤིན་རྗེ་གཤེད་འདོད་ཆགས་གཤིན་རྗེ་གཤེད་དང་འདྲ་བའོ། །བྱང་སྒོར་རའམ་དེ་གྱུར་པ་ལས་རལ་གྲི་རས་མཚན་པ་ལས

༑ རལ་གྲི་གཤེན་རྗེ་གཤེད་ཕྲག་དོག་གཤིན་རྗེ་གཤེད་དང་འདྲ་བའོ། །ནང་གི་སྣ་ཚོགས་རྡོ་རྗེའི་མཚམས་བཞིར། ཤར་ལྷོར་ཛ་ལས་ཙརྩི་ཀ་ནི་གཏི་མུག་གཤིན་རྗེ་གཤེད་དང་འདྲ་བའོ། །ལྷོ་ནུབ་ཏུ་ས་ལས་རྡོ་རྗེ་ཕག་མོ་ནི་ཞེ་སྡང་གཤིན་རྗེ་གཤེད་དང་མཚུངས་སོ། །ནུབ་བྱང་དུ་དྷ་ལས་རྡོ་རྗེ་དབྱངས་ཅན་མ་ནི་འདོད་ཆགས་གཤིན་རྗེ་གཤེད་དང་མཚུངས་སོ། །བྱང་ཤར་དུ་རུ་ལས་རྡོ་རྗེ་གཽ་རཱི་ནི་གཡས་བར་པས་ཨུཏྤལ་རལ་གྲིས་མཚན་པ་འཛིན་པ་སྟེ། གཞན་ཐམས་ཅད་ཕྲག་དོག་གཤིན་རྗེ་གཤེད་དང་མཚུངས་སོ། །འོན་ཀྱང་ལྷ་མོ་བཞི་པོ་དེ་དག་ནི་རང་གི་གཙོ་བོ་དང་མི་འདྲ་བའི་ཁྱད་པར་ནི། ནུ་མ་དང་བྷ་ག་ལ་སོགས་པ་ཤེས་རབ་ཀྱི་གཟུགས་ཀྱིས་ཁྱད་པར་དུ་བྱས་པ་ཡིན་ནོ། །ལྷ་དེ་ཐམས་ཅད་ཀྱི་ཕྱག་མཚན་གྱི་ཁྱད་པར་ནི། ཕྱག་དང་པོ་ཐམས་ཅད་ནི་གཡས་གྲི་གུག་དང་གཡོན་ཐོད་པ་འཛིན་པ་ཡིན་ལ། བཅོམ་ལྡན་འདས་ཀྱི་རྩ་ཕྱག་ན་རྡོ་རྗེ། རྣམ་པར་སྣང་མཛད་ཀྱི་རྩ་ཕྱག་ན་འཁོར་ལོ། གཡས་འོག་མ་ན་རལ་གྲི། གཡོན་གཉིས་ན་རིན་ཆེན་པདྨ་ཡིན་ལ། གང་གི་གཡས་ཀྱི་ཕྱག་ཆར་རིན་པོ་ཆེ་ལ་སོགས་པ་བྱུང་ན་དེ་དག་གི་དོད་དུ་འཁོར་ལོ་སྦྱིན་པར་བྱ་བ་འདི་ནི་མན་ངག་ཡིན་ནོ། །སྐུ་མདོག་ནི་སྔོན་པོ་རྣམས་ཀྱི་གཡས་དཀར། གཞན་རྣམས་ཀུན་གྱི་གཡས་སྔོ་ལ། །སྔོ་དཀར་གཡོན་ནི་དམར་བ་སྟེ། །སེར་དམར་ལྗང་བའི་གཡོན་དཀར་པོ། །ཐམས་ཅད་སྦྲུལ་གྱི་རྒྱན་ཅན་ནོ། །ཀུན་ཀྱང་པདྨ་ཉི་མའི་གདན། །ལྷ་མོ་བཞི་དང་རྣམ་སྣང་གི ༑ གདན་ནི་ཟླ་བ་ཡིན་པར་འདོད། །འདི་ལ་ཇོ་བོ་ནཱ་རོ་ཏ་པ་ནི་གཙོ་བོ་འབའ་ཞིག་ལ་རང་འོད་ཀྱི་རིག་མ་རྡོ་རྗེ་ཕག་མོ་ཡིན་ལ། གཞན་རྣམས་ནི་ཡབ་ཡུམ་རྐྱང་པ་ཡིན་ནོ། །ཞེས་འདོད་དོ། །སློབ་དཔོན་དཔལ་འཛིན་ནི་གཙོ་བོ་ལྔ་རང་འོད་ཀྱི་ཡུམ་དང་བཅས་པ་ཡིན་ལ། ལྷག་མ་རྣམས་ནི་རྐྱང་པ་ཡིན་ལ་ཞེས་བཞེད་དོ།། དེའང་ཡེ་ཤེས་ཞབས་ཀྱི་རྗེས་སུ་འབྲང་བ་ཡིན་མོད་ཀྱི། ཡེ་ཤེས་ཞབས་ཀྱི་རྗེས་སུ་འབྲང་བ་གཞན་ཐམས་ཅད་ནི།

ཡབ་ཐམས་ཅད་རང་འོད་ཀྱི་རིག་མ་དང་གཉིས་སུ་མེད་ལ། ཡུམ་ཐམས་ཅད་རང་འོད་ཀྱི་རིག་མ་དང་གཉིས་སུ་མེད་པར་བཞེད་དོ། །སློབ་དཔོན་ལ་ལི་ཏ་བཛྲ་མ་ཡིན་པ་གཞན་ཐམས་ཅད་རྡོ་རྗེའི་ཕག་མོའི་རྩ་བའི་ཞལ་ནི་ཕག་གདོང་ཉིད་ཡིན་ནོ། །ཞེས་བཞེད་དོ། །དེ་ལྟར་ལྷ་རྣམས་གསལ་བཏབ་ནས། ཤར་ལྷོ་ཎ། ལྷོ་ནུབ་ཏུ་ཡོ། ནུབ་བྱང་དུ་ནི། བྱང་ཤར་དུ་ར། དེ་རྣམས་གྱུར་པ་ལས་པདྨ་དང་ཉི་མའི་སྟེང་དུ་ཐོད་པ་བདུད་རྩིས་གང་བ་རེ་བསམ་པར་བྱའོ། །འདི་ལ་ཁ་ཅིག་ནི་མཆོད་པའི་ལྷ་མོ་སྦས་པ་ཡིན་ནོ་ཞེས་ཀྱང་ཟེར ༑ འཇིག་རྟེན་པའི་ ( ¡¶ ལུ ¡· + ལས་ཀྱི་ ) གཤིན་རྗེ་བཞི་སྦས་པ་ཡིན་ནོ་ཞེས་ཀྱང་ཟེར་རོ། །དེ་ལྟར་བྷ་གའི་གནས་སུ་གཞལ་ཡས་ཁང་དང་ལྷ་ཡི་གེ་བཅུ་བདུན་ལས་རྒྱས་པར་བསྐྱེད་ལ་སྤྲོ་བར་བྱ་སྟེ། །ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ་སྭཱ་ཧཱ ༑ ཞེས་གཙོ་བོ་ལ་བསྐུལ་བས་གཙོ་བོ་རྩ་དབུ་མ་ནས་སྤྱན་དྲང༌། ཐུགས་ཀ་ནས་སྤྲོས་འཇིག་རྟེན་གྱི་ཁམས་ཐམས་ཅད་གང༌། སེམས་ཅན་ཐམས་ཅད་ཀྱི་དོན་བྱས་ཚུར་བསྡུས་ནས་དབུས་ཀྱི་གཙོ་བོ་ལ་བསྟིམ་ལ། གཙོ་བོའི་ང་རྒྱལ་བརྟན་པར་བསྒོམ ༑ དེ་བཞིན་དུ་འོག་ནས་འབྱུང་བའི་ལྷ་ཐམས་ཅད་རེ་རེ་ལའང་སྔགས་རེས་བསྐུལ ༑ དབང་གི་གནས་ནས་འཇིག་རྟེན་གྱི་ཁམས་ཐམས་ཅད་གང་བར་ཕྱིར་འཕྲོས ༑ སེམས་ཅན་ཐམས་ཅད་ཀྱི་དོན་བྱས། ཚུར་བསྡུས་ཏེ་སྐུ་གཅིག་ཏུ་གྱུར་ནས ༑ རང་རང་གི་གདན་གྱི་སྟེང་དུ་བཞུགས་སུ་གསོལ་བ་ནི། ཐམས་ཅད་ལ་མཐུན་པར་བྱས་ཏེ། དེའང་ལྷ་རེ་རེ་ནས་སྔགས་ཀྱིས་བསྐུལ་བ་དང༌། སྤྲོ་བ་དང་བསྡུ་བ་དང་གདན་ལ་བཞུགས་སུ་གསོལ་བ་དང༌། སྐུ་གསལ་འདབ་པ་རིམ་པ་བཞིན་དུ་བྱའོ། །དེ་ནས་ཨོཾ་ཛི་ན་ཛི་ཀ་ཞེས་པས་གཏི་མུག་རྡོ་རྗེ་བསྐུལ་ཏེ། བཞུགས་སུ་གསོལ་ལ་གསལ་གདབ་པའི་བར་དུ་བྱའོ། །དེ་བཞིན་དུ་ཨོཾ་རཏྣ་ངྷྲྀ་ཀ་ཅེས་པས་ཕྲ་མ་རྡོ་རྗེ་ལྷོར་དགོད། ཨོཾ་ཨ་རོ་ལི་ཀ་ཅེས་པས་འདོད་ཆགས་རྡོ་རྗེ་ནུབ་ཏུའོ། །ཨོཾ་པྲ་ཛྙཱ་དྷྲྀྀ་ཀ་ཅེས་པས་ཕྲག་དོག་རྡོ་རྗེ་བྱང་དུའོ།

།ཨོཾ་མུཏྐ་ར་ངྷྲྀ་ཀ་ཅེས་པས་ཤར་སྒོར་རྡོ་རྗེ་ཐོ་བ། ཨོཾ་དཎྜ་ངྷྲྀ་ཀ་ཅེས་པས་ལྷཽར་རྡོ་རྗེ་དབྱུག་པ། ཨོཾ་པདྨ་ངྷྲྀ་ཀ་ཅེས་པས་ནུབ་ཏུ་རྡོ་རྗེ་པདྨ། ཨོཾ་ཁཌྒ་ངྷྲྀ་ཀ་ཅེས་པས་བྱང་དུ་རྡོ་རྗེ་རལ་གྲི ༑ ཨོཾ་མོ་ཧ་ར་ཏཱི་ཞེས་པས་ཤར་ལྷོར་རྡོ་རྗེ་ཙརྩི་ཀ ཨོཾ་དྭེ་ཥ་ར་ཏཱི་ཞེས་པས་ལྷོ་ནུབ་ཏུ་རྡོ་རྗེ་ཕག་མོ། ཨོཾ་རཱ་ག་ར་ཏཱི་ཞེས་པས་ནུབ་བྱང་དུ་རྡོ་རྗེ་དབྱངས་ཅན་མ། ཨོཾ་བཛྲ་ར་ཏཱི་ཞེས་པས་བྱང་ཤར་དུ་གཽ་རཱི། ཨོཾ་ཨཱཿཧཱུྃ་ཞེས་ལན་བཞིར་བརྗོད་པས། མཚམས་བཞིར་ ¡Ã རྡོ་རྗེ་ ( ¡¶ ཞ ¡· - རྡོ་རྗེ་ ) ཐོད་པ་བཞི་དགོད། དེ་ནས་གཞལ་ཡས་ཁང་དང་སྲུང་བའི་འཁོར་ལོ་དང་བཅས་པའང་སྤྲོས་ལ་ཕྱི་རོལ་གྱི་གཞལ་ཡས་ཁང་དང་སྲུང་བའི་འཁོར་ལོ་ལ་བསྟིམ་པར་བྱའོ། །དེ་དག་ནི་ལེའུ་དང་པོ་དང༌། ལེའུ་གཉིས་པ་དང༌། བཅུ་པའི་ཕྱོགས་གཅིག་གིས་གསལ་བར་བྱས་པ་ཡིན་ནོ།། དེ་ལྟར་དཀྱིལ་འཁོར་གསལ་བཏབ་ནས། བར་འདིར་དེའི་རྣམ་པར་དག་པ་ཅུང་ཟད་ཅིག་དྲན་པར་བྱ་སྟེ། དེའང་ལེའུ་བཅུ་གསུམ་པ་ནི་ཚིགས་སུ་བཅད་པ་གཅིག་འབྱུང་བ་ལ་བརྟེན་ནས། བླ་མའི་མན་ངག་གིས་གསུངས་པ་ཡིན་ཏེ། ཞལ་གསུམ་ནི་སྐུ་གསུམ་གྱི་རང་བཞིན། ཕྱག་དྲུག་གི་དང་པོ་གཉིས་ནི་ཆོས་ཀྱི་དབྱིངས་ཀྱི་ཡེ་ཤེས ༑ ལྷག་མ་བཞི་ནི་ཡེ་ཤེས་བཞིའོ། །དེ་ལ་ཁ་དོག་སྔོན་པོ་དང༌། གཙོ་བོ་དང་ཕྱག་མཚན་རྡོ་རྗེ་དང༌། རྡོ་རྗེ་དབྱུག་པ་དང༌། རྡོ་རྗེ་ཕག་མོ་རྣམས་ཀྱིས་ནི་ཞེ་སྡང་དང་ ༑ རྣམ་པར་ཤེས་པའི་ཕུང་པོ་དང༌། ཆུའི་ཁམས་ཀྱི་རྟོག་པ་བཅོམ་ནས། ཆོས་ཀྱི་དབྱིངས་ཀྱི་ཡེ་ཤེས་དང་མི་བསྐྱོད་པ་མཚོན་པ་ཡིན་ནོ། ཁ་དོག་དཀར་པོ་དང་ཕྱག་མཚན་འཁོར་ལོ་དང་གཏི་མུག་རྡོ་རྗེ་དང༌། རྡོ་རྗེ་ཙརྩི་ཀ་དང་ཐོ་བ་གཤིན་རྗེ་གཤེད་རྣམས་ཀྱིས་གཟུགས་ཀྱི་ཕུང་པོ་དང༌། གཏི་མུག་དང་སའི་ཁམས་སྦྱངས་ནས ༑ ¡Ã མེ་ལོང་ལྟ་བུའི་ ( ¡¶ ཞ ¡· མཉམ་པ་ཉིད་ཀྱི་ ) ཡེ་ཤེས་དང་རྣམ་པར་སྣང་མཛད་འགྲུབ་པ་ཡིན་ནོ། ཁ་དོག་སེར་པོ་དང༌།

¡Ã ཕྲ་མ་ ( ¡¶ ཞ ¡· སེར་ན་ ) རྡོ་རྗེ་དང་ཕྱག་མཚན་རིན་པོ་ཆེ་དང༌། རྡོ་རྗེ་གཽ་རཱི་དང༌། ཡང་དབྱུག་པ་གཤིན་རྗེ་གཤེད་རྣམས་ཀྱིས་ཚོར་བའི་ཕུང་པོ་དང༌། སེར་སྣ་དང་ནམ་མཁའི་ཁམས་རྣམས་སྦྱངས་ནས། མཉམ་པ་ཉིད་ཀྱི་ཡེ་ཤེས་དང་རིན་ཆེན་འབྱུང་ལྡན་འགྲུབ་པར་བྱེད་པ་ཡིན་ནོ། ཁ་དོག་དམར་པོ་དང༌། འདོད་ཆགས་རྡོ་རྗེ་དང་ཕྱག་མཚན་པདྨ་དང༌། རྡོ་རྗེ་དབྱངས་ཅན་མ་དང༌། པདྨ་གཤིན་རྗེ་གཤེད་ ( ¡¶ ཞ ¡· + འདི་ ) རྣམས་ཀྱིས་འདུ་ཤེས་ཀྱི་ཕུང་པོ་དང༌། འདོད་ཆགས་དང་མེའི་རྣམ་པར་རྟོག་པ་སྦྱངས་ནས། སོ་སོར་ཀུན་ཏུ་རྟོག་པའི་ཡེ་ཤེས་དང་འོད་དཔག་ཏུ་མེད་པ་འགྲུབ་པར་བྱེད་པ་ཡིན་ནོ། ཁ་དོག་ལྗང་གུ་དང་ཕྲག་དོག་རྡོ་རྗེ་དང༌། ཕྱག་མཚན་རལ་གྲི་དང༌། ཡང་རྡོ་རྗེ་གཽ་རཱི་དང༌། རལ་གྲི་གཤིན་རྗེ་གཤེད་རྣམས་ཀྱིས། འདུ་བྱེད་ཀྱི་ཕུང་པོ་དང༌། ཕྲག་དོག་དང་རླུང་གི་ཁམས་རྣམས་སྦྱངས་ནས། བྱ་བ་གྲུབ་པའི་ཡེ་ཤེས་དང༌། དོན་ཡོད་གྲུབ་པ་འགྲུབ་པར་བྱེད་པ་ཡིན་ནོ། །གྲི་གུག་སྡིག་པ་ཐམས་ཅད་གཅོད་པར་བྱེད་པ་དང༌། རྣམ་པར་རྟོག་པ་ཐམས་ཅད་གཅོད་པས་ན་ཐོད་པ། ཉོན་མོངས་པ་ཐམས་ཅད་སྤངས་པས་ན་སྦྲུལ་གྱི་རྒྱན། ཨཱ་ལི་ཀཱ་ལི་ལྔ་བཅུ་ཐམ་པ་དག་པས་མི་མགོའི་དོ་ཤལ། ཕ་རོལ་ཕྱིན་པ་དྲུག་ཡོངས་སུ་རྫོགས་པས་རུས་པའི་རྒྱན་དྲུགའཇིག་རྟེན་གྱི་ལས་ཀྱི་གཤིན་རྗེ་འཇོམས་པས་ན། གཤིན་རྗེའི་ཆ་ལུགས་དང་མ་ཧེའི་གདན། ཕྲིན་ལས་སྣ་ཚོགས་མཛད་པས་ན་སྣ་ཚོགས་རྡོ་རྗེའི་གདན་དང༌། ཐབས་དང་ཤེས་རབ་ཟུང་དུ་འབྲེལ་བས་ན་པདྨ་དང་ཉི་མ་ཟླ་གདན་ནོ། །གཞལ་ཡས་ཁང་གི་རྣམ་པར་དག་པ་རྣམས་ནི་ཐུན་མོང་དུ་བཤད་པ་རྣམས་དང་མཐུན་པས་ན་འདིར་མ་སྨོས་ཀྱང་སྐད་ཅིག་ཙམ་གྱིས་དྲན་པར་བྱའོ། །ཤིན་ཏུ་རྣལ་འབྱོར་བསྟན་ཟིན་ཏོ།། །།དེ་ནས་རྣལ་འབྱོར་ཆེན་པོ་ལ་དོན་བདུན་ཏེ། སྐུ་གསུང་ཐུགས་བྱིན་གྱིས་བརླབ་པ་དང༌། སྐྱེ་མཆེད་བྱིན་གྱིས་བརླབ་པ་དང༌། ཡེ་ཤེས་ཀྱི་དཀྱིལ་འཁོར་གྱི་འཁོར་ལོ་དགུག་གཞུག་བྱ་བ་དང༌།

དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པ་དང༌། བདུད་རྩི་མྱང་བ་དང༌། མཆོད་པ་དང༌། བསྟོད་པའོ། །དེ་ལ་སློབ་དཔོན་དཔལ་འཛིན་ནི་སྐྱེ་མཆེད་ཀྱི་རྗེས་ལ། སྐུ་གསུང་ཐུགས་བྱིན་གྱིས་བརླབ་པ་དང༌། དབང་བསྐུར་གྱི་རྗེས་ལ་ཡེ་ཤེས་པ་དགུག་པ་དང༌། མཆོད་པ་དང་བསྟོད་པའི་རྗེས་ལ་བདུད་རྩི་མྱང་བར་བཞེད་དོ། །དེ་ལ་དང་པོ་སྐུ་གསུང་ཐུགས་བྱིན་གྱིས་བརླབ་པ་ནི་ལེའུ་དང་པོ་ནས་འབྱུང་བ་ཡིན་ཏེ། དཔྲལ་བར་ཨོཾ་ལས་འཁོར་ལོ་ཨོཾ་གྱིས་མཚན་པ་ལས་འོད་འཕྲོས། སེམས་ཅན་གྱི་དོན་བྱས་ཚུར་འདུས་ནས་སྐུ་རྡོ་རྗེ་གཏི་མུག་གཤིན་རྗེ་གཤེད་ལྟ་བུར་བསྒོམ་ལ། བདག་དེ་བཞིན་གཤེགས་པ་ཐམས་ཅད་ཀྱི་སྐུར་བྱིན་གྱིས་བརླབ་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་ལ་བརྟན་པར་བྱའོ།། མགྲིན་པར་ཨཱཿལས་སྔ་མ་བཞིན་དུ་པདྨ་ཨཱཿས་མཚན་པ་ལས། གསུང་རྡོ་རྗེ་འདོད་ཆགས་རྡོ་རྗེ་ལྟ་བུར་བསམ་ལ། བདག་དེ་བཞིན་གཤེགས་པ་ཐམས་ཅད་ཀྱི་གསུང་དུ་བྱིན་གྱིས་བརླབ་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་པས་བྱིན་གྱིས་བརླབ། སྙིང་གར་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་ ( ¡¶ ཞ ¡· - ལས་ ) སྤྲོས་བསྡུས་གཅིག་ཏུ་གྱུར་པ་ལས། ཐུགས་རྡོ་རྗེ་གཙོ་བོ་དང་མཐུན་པར་བསྒོམ་ལ། བདག་དེ་བཞིན་གཤེགས་པ་ཐམས་ཅད་ཀྱི་ཐུགས་སུ་བྱིན་གྱིས་བརླབ་པར་བསམ་ཞིང༌། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བྱ་བས་བྱིན་གྱིས་བརླབ་བོ། །གཉིས་པ་སྐྱེ་མཆེད་བྱིན་གྱིས་བརླབ་པ་ནི། ལེའུ་གཉིས་པ་ལས་འབྱུང་བ་ཡིན་ཏེ། མིག་ཏུ་ཀྵེ་ལས་རྡོ་རྗེ་མིག་གཏི་མུག་རྡོ་རྗེ་དང་མཚུངས་སོ། །རྣ་བར་ཡ་ལས་རྡོ་རྗེ་རྣ་བ་གཙོ་བོ་དང་མཚུངས་སོ། །སྣར་མ་ལས་རྡོ་རྗེ་སྣ་ཕྲ་མོ་རྡོ་རྗེ་དང་མཚུངས་སོ། །ལྕེར་མེ་ལས་རྡོ་རྗེ་ལྕེ་འདོད་ཆགས་རྡོ་རྗེ་དང་མཚུངས་སོ། །དཔྲལ་བར་ད་ལས་རྡོ་རྗེ་ལུས་ཕྲག་དོག་རྡོ་རྗེ་དང་མཚུངས་སོ།

།སྙིང་གར་ཧཱུྃ་ལས་རྡོ་རྗེ་ཐུགས་རྒྱུ་རྡོ་རྗེ་འཛིན་པ་དང་མཚུངས་པར་བསམ་པར་བྱའོ། །ཡང་ན་སློབ་དཔོན་དཔལ་འཛིན་དང་མཐུན་པར་བསྒོམ་ཞེས་ཀྱང་གསུངས་ཏེ། དེ་ནི་མིག་ཏུ་ཀྵིཾ་ལས་འཁོར་ལོ། རྣ་བར་ཛྲཱིཾ་ལས་རྡོ་རྗེ། སྣར་ཁྃ་ལས་རིན་པོ་ཆེ་དང༌། ལྕེར་གྃ་ལས་པདྨ། དཔྲལ་བར་ཀྃ་ལས་རལ་གྲི། ལྟེ་བར་སྃ་ལས་རྡོ་རྗེ་སྟེ། དེ་དག་རྣམས་ལ་ཡང་དེ་དག་གི་ས་བོན་གྱིས་མཚན་པ་སྤྲོས་བསྡུས་གཅིག་ཏུ་གྱུར་པ་ལས། མིག་ཏུ་གཏི་མུག་གཤིན་རྗེ་གཤེད་དང་མཚུངས་པར་བསྒོམ་པ་ལ་སོགས་པ་སྔ་མ་དང་མཐུན་ནོ། །གསུམ་པ་ཡེ་ཤེས་ཀྱི་འཁོར་ལོ་དགུག་གཞུག་བྱ་བ་ནི་ལེའུ་གསུམ་པ་ནས་འབྱུང་བ་ཡིན་ཏེ། དེ་ཡང་བདག་གི་སྙིང་གའི་ཡེ་ཤེས་སེམས་དཔའི་ཐུགས་ཀའི་ཏིང་ངེ་འཛིན་སེམས་དཔའི་ཡྃ་ལས་འོད་འཕྲོས་ཏེ། མདུན་གྱི་ནམ་མཁར་དཀྱིལ་འཁོར་གྱི་འཁོར་ལོ་སྤྱན་དྲངས། དེ་ལ་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔས་མཆོད་ལ། ཨོཾ་ ( ¡¶ ཞ ¡·¡¶ ལུ ¡· + བཛྲ་ ) མུཏྐ་ར་ཛཿཞེས་བརྗོད་པས་ཐོ་བ་གཤིན་རྗེ་གཤེད་སྤྲོས་ལ། གཞལ་ཡས་ཁང་གི་ནང་དུ་སྤྱན་དྲང༌། ཨོཾ་དཎྜ་ཧཱུྃ། ཞེས་པས་རྡོ་རྗེ་དབྱུག་པ་སྤྲོས། ལྷ་དང་གཞལ་ཡས་ཁང་སོ་སོ་ལ་བསྟིམ། ཨོཾ་པདྨ་བྃ། ཞེས་པས་རྡོ་རྗེ་པདྨ་སྤྲོས་པས་གཉིས་སུ་མེད་པར་འདྲེས་པར་བསྒོམ། ཨོཾ་ཁངྒ་ཧོཿ ཞེས་བརྗོད་ལ་རྡོ་རྗེ་རལ་གྲི་སྤྲོས་ལ། དབང་དུ་བྱས་པས་ཏེ། ཡེ་ཤེས་སེམས་དཔའི་ངོ་བོར་གྱུར་པར་བསམ་མོ ༑ ༑ བཞི་པ་དབང་བསྐུར་བ་ནི། ལེའུ་དྲུག་པ་ལས་འབྱུང་བ་ཡིན་ཏེ། དེ་ཡང་སྙིང་གའི་ཏིང་ངེ་འཛིན་སེམས་དཔའི་ཡྃ་ལས་འོད་འཕྲོས་ནས་དབང་བསྐུར་པའི་ལྷ ༑ དཀྱིལ་འཁོར་གྱི་འཁོར་ལོ་མདུན་གྱི་ནམ་མཁར་སྤྱན་དྲངས། མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔས་མཆོད། ཨོཾ་ཨ་བྷི་ཥི་ཉྩ་ཏུ་མཱཾ་སརྦ་ཏ་ཐཱ་ག་ཏ། ཞེས་བྱ་བས་གསོལ་བ་གདབ། དཀྱིལ་འཁོར་གྱི་ལྷ་ལས་ཙརྩི་ཀ་ལ་སོགས་པའི་ལྷ་མོ་བཞི་བྱེ་སྟེ། ཡེ་ཤེས་ཀྱི་བདུད་རྩིས་གང་བའི་བུམ་པ་ལག་ན་ཐོགས་ནས།

སྤྱི་གཙུག་ནས་མར་ལ་དབང་བསྐུར་ཏེ། དཀྱིལ་འཁོར་པ་ཐམས་ཅད་ཀྱིས་ཀྱང་མཆོད་པ་དང་བསྟོད་པ་དུ་མ་བྱེད་པས་གང་བར་བསམ་མོ། །ཆུའི་ལྷག་མ་ཡར་ལུད་པ་ལས་གཙོ་བོའི་དབུ་རྒྱན་དུ་རྒྱུ་རྡོ་རྗེ་འཛིན་པ། ལྷ་གཞན་ཐམས་ཅད་ཀྱི་དབུ་ལ་དབུས་ཀྱི་གཙོ་བོ་ཞེ་སྡང་གཤིན་རྗེ་གཤེད་ཀྱིས་དབུར་བརྒྱན་པའོ། །ཡང་ན་རང་རང་གི་རིགས་ཀྱིས་དབུར་བརྒྱན་པའོ། །ཞེས་ཀྱང་གསུངས་ཏེ། འདི་གཙཽར་མི་མཛད། དེ་ནས་ལྔ་པ་བདུད་རྩི་མྱང་བ་ནི་ལེའུ་གསུམ་པ་ནས་འབྱུང་བ་ཡིན་ཏེ། དངོས་སུ་ཐོད་པའི་ནང་དུ་ཆང་ལ་བདུད་རྩི་རིལ་བུ་སྦྱར་བ་བཤམ་པའམ། མེད་ན་ཡིད་ཀྱིས་བསམ་པས་ཀྱང་རུང་སྟེ། ཧྲཱིཿཥྟཱིའི་སྔགས་ཀྱིས་བསངས། སྭ་བྷཱ་ཝས་སྟོང་པར་བསྒོམ། ཡྃ་ལས་རླུང༌། རྃ་ལས་མེ། དེའི་སྟེང་དུ་ཨ་ཡིག་གསུམ་ལས་མི་མགོ་གསུམ་གྱི་སྒྱཻད་བུ། དེར་ཨཱཿལས་མཚན་ཉིད་དང་ལྡན་པའི་ཐོད་པ། དེའི་ནང་དུ་ཤར་དུ་གོ་ལས་བ་ལང་གི་ཤ ལྷོར་ཀུ་ལས་ཁྱིའི་ཤ ནུབ་ཏུ་ད་ལས་གླང་པོ་ཆེའི་ཤ བྱང་དུ་ཧ་ལས་རྟའི་ཤ དབུས་སུ་ན་ལས་མིའི་ཤ ཡང་དབུས་སུ་ཡ་ལས་དྲི་ཆུ། ཤར་དུ་ཀྵེ་ལས་དྲི་ཆེན། ལྷོར་མ་ལས་རཀྟ། ནུབ་ཏུ་མེ་ལས་བྱང་ཆུབ་ཀྱི་སེམས། བྱང་དུ་ད་ལས་ཤ་ཆེན་པོ་བསམ་མོ། །དེའི་སྟེང་དུ་ཨོཾ་མགོ་ཐུར་བལྟས། དེའི་སྟེང་དུ་ཨ་ལས་ཟླ་བ། དེའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསྒོམ་ལ། ཧཱུྃ་ལས་འོད་བྱུང་བས་འོག་གི་རླུང་བསྐྱོད། རླུང་གིས་མེ་སྦར་བས་ཐོད་པའི་ནང་གི་ཤ་ལྔ་བདུད་རྩི་ལྔ་འོད་དུ་ཞུ། ཨོཾ་ལས་བདུད་རྩིའི་རྒྱུན་འཛག ཡང་ཧཱུྃ་ལས་འོད་བྱུང་བས་ཡེ་ཤེས་ཀྱི་བདུད་རྩི་དེ་བཞིན་གཤེགས་པའི་ཚོགས་སྤྱན་དྲངས་ལ་བསྟིམ། མཐར་ཟླ་བ་རྡོ་རྗེ་ཡང་འོད་དུ་ཞུ་བར་བསམ་ཞིང་ ༑ ཨོཾ་ཨཱཿཧཱུྃ་ཞེས་པས་བྱིན་གྱིས་བརླབས་ལ། ལྷ་ཐམས་ཅད་ཀྱི་ལྗགས་ལ་ཧཱུྃ་ལས་རྡོ་རྗེ་དཀར་པོ་ནས་ཀྱི་ཚད་ཙམ་བསམས་ཏེ་བདུད་རྩི་མྱང་བར་བྱས་ཤིང༌། ཡང་ཡི་གེ་གསུམ་གྱིས་བྱིན་གྱིས་བརླབ་པར་བྱའོ།

།དེ་ནས་དྲུག་པ་མཆོད་པ་ནི། ལེའུ་གཉིས་པ་ནས་འབྱུང་བ་ཡིན་ཏེ། སྙིང་གའི་ཡ་ལས་འོད་བྱུང་བས། དེ་བཞིན་གཤེགས་པ་ཐམས་ཅད་སྤྱན་དྲང༌། ཞལ་ནས་ཞུགས་སྙིང་གར་ཞུ། རྡོ་རྗེའི་ལམ་ནས་ཡུམ་གྱི་མཁར་ཕབ། དེ་ལས་མཆོད་པའི་ལྷ་མོ་མེ་ཏོག་ལ་སོགས་པའི་མཆོད་རྫས་ཐོགས་པ་དཔག་ཏུ་མེད་པར་གྱུར་ཏེ། དེ་དག་སྤྲོས་ནས་བདག་གི་དཀྱིལ་འཁོར་ལ་མཆོད་ལ་དེ་དག་གིས་མཆོད་པའི་གླུ་དབྱངས་ལེན་པ་ལེའུ་བཅུ་གཉིས་པ་ནས་འབྱུང་བ། ཨ་ཀྱེ་གཤིན་རྗེ་གཤེད་ནག་བླ། །སྲིན་པོའི་གཟུགས་ཅན་རང་བཞིན་ཁྱོད། །བདག་གིས་ཁྱོད་མཐོང་ཤིན་ཏུ་འཇིགས། ཁྲོས་པའི་རང་བཞིན་འདི་མཐོང་མཛོད། །མཐོ་རིས་ས་འོག་ས་སྟེང་བཅས། ཁྱོད་ཀྱི་གར་གྱིས་གཡོ་བར་མཛད། །ཨིནྡྲ་ནག་པོ་བཅག་འདྲ་བའི། ཁྲོ་ཁྱོད་རོ་ལངས་བཞིན་གར་མཛོད ༑༑ རྣམ་པ་སྣ་ཚོགས་གཟུགས་སྤྲུལ་ཞིང༌། །མདངས་གནག་ཚད་ནི་ཐུང་བ་ལ ༑ ༑ རྡོ་རྗེ་དབྱངས་ཅན་མར་གསོལ་འདེབས། །བདེ་ཆེན་ངོ་བོ་ཁྱོད་དགར་མཛོད ༑ ༑ ཧྲཱིཿཥྟཱིའི་སྔགས་དང་གར་གྱིས་ཁྱོད། །སྲོད་ ( ¡¶ ཞ ¡· སྡོད་ ¡¶ ལུ ¡· སྤྲོས་ ) ལ་གསུམ་གྱི་འཁྲུལ་པ་ཆོད། །སྙིང་རྗེས་ཁྲོས་པའི་དད་སྒྲོལ་གྱིས། །སྙིང་རྗེས་འགྲོ་ལ་རབ་ཏུ་གཟིགས། །ཞེས་མཚམས་ཀྱི་ལྷ་མོ་བཞིས་གླུས་མཆོད་ལ། ལེའུ་བརྒྱད་པ་ནས་འབྱུང་བའི་སྔགས་ཀྱིས་བརྟན་པར་བྱ་སྟེ། ཨོཾ་སརྦ་ཏ་ཐཱ་ཏ་ག་ཏ་པཱུ་ཛ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བྱ་བས་བྱིན་གྱིས་བརླབ་བོ། །བདུན་པ་བསྟོད་པ་ནི། མཆོད་པའི་ལྷ་མོ་དེ་དག་ཐམས་ཅད་ཀྱིས་དཀྱིལ་འཁོར་གྱི་འཁོར་ལོ་ལ་བསྟོད་པར་བྱ་སྟེ། འདི་སྐད་དུ་ལེའུ་གཉིས་པ་ལས། གཤིན་རྗེ་གཤེད་པོ་རབ་འཇིགས་པ

༑ ༑ གཏི་མུག་རྡོ་རྗེ་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་བསྟོད། །གཤིན་རྗེ་གཤེད་པོ་རབ་འཇིགས་པ། །ཕྲ་མ་རྡོ་རྗེའི་ངོ་བོ་ཁྱོད། །རྡོ་རྗེའི་ཐུགས་དང་རབ་མཚུངས་པ། །རྡོ་རྗེ་རིན་ཆེན་ཕྱག་འཚལ་བསྟོད ༑ ༑ འདོད་ཆགས་རྡོ་རྗེའི་ངོ་བོ་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ ༑ ༑ དབྱངས་ཀུན་གྱི་ནི་མཆོག་གི་མཆོག །རྡོ་རྗེ་གསུང་ལ་ཕྱག་འཚལ་བསྟོད།། ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེ་གཤེད་པོ་ལས་ཀུན་པ།། རྡོ་རྗེ་སྐུ་དང་རབ་ཏུ་མཚུངས། །ཕྱག་ན་རལ་གྲི་ཕྱག་འཚལ་བསྟོད། །སངས་རྒྱས་ཀུན་གྱི་དངོས་པོ་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་ཀུན་མཆོག་གཙོ་བོའི་གཙོ། །དཀྱིལ་འཁོར་དབང་ཕྱུག་ཕྱག་འཚལ་བསྟོད། །ཅེས་བརྗོད་ལ། ཨོཾ་སརྦ་ཏ་ཐཱ་ག་ཏ་སྟུ་ཏི་བཛྲ་སྭ་ཝ་ཨཱཏྨ་ཀོ྅་ཧཾ། ཞེས་བྱ་བས་བྱིན་གྱིས་བརླབ་བོ། །དེ་ཙམ་གྱིས་ནི་བླ་མ་ཕམ་ཐིང་བ་དང༌། བླ་མ་བྷ་རོ་གཉིས་ཀས་བཞེད་ཀྱིས་རྣལ་འབྱོར་ཆེན་པོ་རྫོགས་པས། རྫོགས་པའི་རིམ་པ་དང་བཟླས་པ་དང་ ༑ ཡོངས་སུ་བསྔོ་བ་དང༌། ཡེ་ཤེས་ཀྱི་དཀྱིལ་འཁོར་གཤེགས་སུ་གསོལ་བ་ནི་དེ་དག་གི་རྗེས་ལ་འབྱུང་བར་འདོད་ལ། སློབ་དཔོན་དཔལ་འཛིན་ནི་དེ་བཞི་ཀའང་རྣལ་འབྱོར་ཆེན་པོའི་ཁོངས་སུ་བསྡུས་པ་ཡིན། འདིར་ནི་གཞུང་གོང་མ་ཉིད་གཙོར་འཛིན་ཏེ། རྒྱུད་ནའང་དེ་བཞིན་དུ་བཞུགས་པ་ཡིན་ནོ། །རྣལ་འབྱོར་ཆེན་པོ་བསྟན་ཟིན་ཏོ། །བསྐྱེད་པའི་རིམ་པའི་དངོས་གཞི་བསྟན་ཟིན་ཏོ།། །།དེ་ནས་རྫོགས་པའི་རིམ་པ་ནི། དམིགས་པ་དང་བཅས་པ་དང༌། དམིགས་པ་མེད་པ་གཉིས་སུ་བཞེད་དོ། །དམིགས་པ་དང་བཅས་པ་ལ་གསུམ།ཕྲ་མོ་དང་ཐིག་ལེ་དང༌།ཡིད་ཀྱི་བཟླས་པའོ། །ཕྲ་མོནི་ལེའུ་བཅུ་གཅིག་པ་ལས་འབྱུང་སྟེ། སྙིང་གར་ཐིག་ལེ་ཕྲ་མོའི་ནང་དུ་དཀྱིལ་འཁོར་གྱི་འཁོར་ལོ་རྫོགས་པར་བསྒོམ། དེ་ལ་དཀྱིལ་འཁོར་གྱི་འཁོར་ལོ་རྫོགས་པར་སྤྲོས་ཏེ། འཇིག་རྟེན་གྱི་ཁམས་ཐམས་ཅད་

¡Ã ཀྱི་ ( ¡¶ ལུ ¡· བཀང་ནས་སེམས་ཅན་གྱི་ ) དོན་བྱེད་པ་ལ་དམིགས་ལ་སེམས་བཟུང་པའམ། ལྷ་རེ་རེ་སྤྲོ་བའི་དམིགས་པ་ནི་ཞེ་སྡང་གིས་འདུལ་བའི་སེམས་ཅན་མཐོང་ནས་ཞེ་སྡང་གཤིན་རྗེ་གཤེད་སྤྲོས་ཏེ། འཇིག་རྟེན་གྱི་ཁམས་ཐམས་ཅད་བཀང་ནས། ཞེ་སྡང་གཤིན་རྗེ་གཤེད་ཀྱི་སྐུར་བསྒྱུར་ནས། སེམས་ཅན་ཐམས་ཅད་ཀྱི་ཞེ་སྡང་ཟད་པར་བྱས་ཏེ། ཚུར་བསྡུ་བའི་ཚུལ་གྱིས་ལྷ་བཅུ་གསུམ་པོ་ཐམས་ཅད་ལ་སེམས་བཟུང་ཞིང་བསླབ་བོ། །ཐིག་ལེ་ནི་སྙིང་གར་ཐིག་ལེ་ཙམ་ལ་སེམས་འཛིན་པ་ཡིན་ལ། ཡིད་ཀྱི་བཟླས་པ་ནི། སྙིང་གར་གསང་སྔགས་བྲིས་པ་ལ་ཡིད་ཀྱིས་ཀློག་ཅིང་ཡིད་ཀྱིས་སེམས་འཛིན་པ་ཡིན་ཏེ། འདི་གཉིས་ནི་རྒྱུད་ན་མི་གསལ་ལོ། །དམིགས་པ་མེད་པའི་རྫོགས་པའི་རིམ་པ་ལེའུ་བཅུ་བདུན་པ་ནས་འབྱུང་བ་ཡིན་ཏེ། དཀྱིལ་འཁོར་གྱི་འཁོར་ལོ་དང་བཅས་པའི་ལྷ་ཐམས་ཅད་ལ་བལྟས་ལ་འདི་རྣམས་ཐམས་ཅད་རང་གི་སེམས་ཀྱི་སྣང་བ་ཡིན་ཞིང༌། སེམས་དེའང་སྒྱུ་མ་ལྟ་བུ། རྨི་ལམ་ལྟ་བུ་ཡིན་ལ། དེའང་རང་བཞིན་མེད་པར་བསམས་ལ་ཡུན་རིང་དུ་ནན་ཏན་བྱའོ། །རྫོགས་པའི་རིམ་པ་བསྟན་ཟིན་ཏོ།། །།དེ་ནས་བཟླས་པ་བྱ་བར་འདོད་ན་དཔྲལ་བའི་སྐུ་རྡོ་རྗེ་ལ་སོགས་པ་ལས་འོད་ཟེར་སྤྲོས་ལ་སེམས་ཅན་ཐམས་ཅད་སྐུ་རྡོ་རྗེའི་རང་བཞིན་དུ་བྱ་ཞིང་བསྡུ་བ་ནས། གསུང་དང་ཐུགས་དང་ ¡Ã དཀྱིལ་འཁོར་ ( ¡¶ ཞ ¡· འོད་ཟེར་ ) གྱི་འཁོར་ལོ་ཐམས་ཅད་ཀྱི་བར་དུ་སྤྲོས་ལ་འཇིག་རྟེན་གྱི་ཁམས་ཐམས་ཅད་དཀྱིལ་འཁོར་འཁོར་ལོའི་རྣམ་པར་བྱས་ཏེ། དེ་དག་ཐམས་ཅད་ཀྱིས་བདག་གི་བཟླས་པའི་གྲོགས་བྱེད་པར་བསམ་ཞིང༌། རྩ་བའི་སྔགས་ཡི་གེ་སུམ་ཅུ་སོ་གཉིས་པའམ། སྙིང་པོ་ཡི་གེ་བཅུ་བཞི་པའམ། ཉེ་བའི་སྙིང་པོ་ཡི་གེ་བདུན་པ་གང་ཡང་རུང་བ་ཟློ་བར་བྱེད་པ་ལས། གཙོར་སྙིང་པོའི་སྔགས་ཟློ་བར་བྱེད་དེ། ལེའུ་དང་པོ་ལས་འབྱུང་བ། ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ ( ¡¶ ལུ ¡· + ཕཊ་ ) སྭཱ་ཧཱ། ཞེས་བཟླའོ། ། སྔགས་ཀྱི་བཟླས་ཚུལ་དང་ཕྲེང་བ་ནི།

ལེའུ་བཅུ་གཉིས་པ་ལས་འབྱུང་བ་ཡིན་ཏེ། མི་ལ་སོགས་པའི་རུས་པ་ལས་བྱས་པའི་ཕྲེང་བའི་རི་ལུ་སོ་སོའི་བསྙེན་པའི་དུས་སུ་ནི་གཤིན་རྗེ་གཤེད་དུ་བསྒོམས་ལ། སྒྲུབ་པའི་དུས་སུ་ནི་མིའི་མགོ་བོ་ཁྲག་འཛག་པར་བསམ་ཞིང༌། ཧ་ཅང་མྱུར་བ་མ་ཡིན་པ་དང༌། ཧ་ཅང་བུལ་བ་མ་ཡིན་པ་དང༌། ཧ་ཅང་རིང་པ་མ་ཡིན་པ་དང༌། ཧ་ཅང་ཐུང་བ་མ་ཡིན་པ་དང༌། སྒྲ་ཆུང་ངུ་མ་ཡིན་པ་དང༌། ཆེན་པོ་མ་ཡིན་པར་རང་གིས་ཐོས་པ་ཙམ་དུ་གསལ་བར་བཟླས་སོ ༑ ༑ གྲངས་ཀྱི་ཚད་ཀྱང་ཁྲིའམ། འབུམ་མམ། ས་ཡའམ། བྱེ་བ་བཟླས་པས་འགྲུབ་ལ། བྱེ་བ་ལྔ་བཟླས་ན་དངོས་གྲུབ་རྣམས་འབྱུང་བ་ལྟ་སྨོས་ཀྱང་ཅི་དགོས། ཞེས་འབྱུང་བ་ཡིན་ནོ། །དེ་ནས་ཐུན་གཏོང་བར་འདོད་པའི་ཚེ། བདག་གི་དཀྱིལ་འཁོར་ལ་མཆོད་པ་དང༌། བསྟོད་པ་དང་བདུད་རྩི་མྱང་བ་བྱས་ལ། དེ་ནས་སློབ་དཔོན་དཔལ་འཛིན་གྱི་བཞེད་པ་ནི། ཨོཾ་ཨཱཿཧཱུྃ། ཞེས་བྱ་བས་ཡེ་ཤེས་ཀྱི་དཀྱིལ་འཁོར་མདུན་དུ་བཏོན་ལ། མཆོད་ཡོན་དང་ཞབས་བསིལ་ཕུལ་ཏེ། དངོས་གྲུབ་བླངས་ནས་དགེ་བའི་རྩ་བ་བསྔོས་ལ། ཨོཾ་ཨཱཿཧཱུྃ་མུཿཞེས་པས་གཤེགས་སུ་གསོལ་བ་བཞེད་དོ། །བརྒྱུད་པ་འདིའི་རྗེས་སུ་འབྲང་བས་ནི་སྨོན་ལམ་བཏབ་པའི་བར་དུ་འདྲ་ལ། ཨོཾ་ཨཱཿཧཱུྃ་མུཿཞེས་པས་མདུན་གྱི་དཀྱིལ་འཁོར་ཡང་བདག་ལ་བསྡུ་ཞིང་ཕྱི་རོལ་གྱི་འཁོར་ལོ་ཡང་བདག་ལ་བསྡུ་བར་བྱའོ། །མཉམ་གཞག་གི་རྣལ་འབྱོར་བསྟན་ཟིན་ཏོ།། །།དེ་ནས་ལངས་ནས་སྤྱོད་ལམ་གྱི་རྣལ་འབྱོར་ནི། བདག་རང་ཡང་གཤིན་རྗེ་གཤེད་ཀྱི་ང་རྒྱལ། སྣང་བའི་དངོས་པོ་ཐམས་ཅད་ཀྱང་གཤིན་རྗེ་གཤེད་ཀྱི་རང་བཞིན་དུ་བསམ། སྒྲ་ཅི་གྲག་པ་ཐམས་ཅད་ཀྱང་རང་གི་སྔགས་སུ་བསམས་ལ ༑ ལྷ་ལ་ལྷ་ཐིམ་པའི་ཚུལ་གྱིས་སྤྱོད་ལམ་བྱའོ། །སྤྱོད་ལམ་མོ། །དེ་ནས་ལེའུ་དྲུག་པ་དང༌། ལེའུ་བཅུ་གཉིས་པ་དང༌། ལེའུ་བཅུ་བདུན་པ་ནས་འབྱུང་བའི་ཚུལ་གྱིས་བདག་ཉིད་དམ་ཚིག་གི་ཉེས་པས་མི་གོས་པར་བྱ་བ་དང༌། གལ་ཏེ་ཉེས་པ་བྱུང་ན་ཡང་དཀྱིལ་འཁོར་དུ་འཇུག་ཅིང༌།

ཕྱིར་བཅོས་པས་བདག་གི་རྒྱུད་དག་པར་བྱ་བ་ཡིན་ནོ། །དམ་ཚིག་གོ །ཡང་ཁ་ཟས་དང་འབྲེལ་བའི་བྱ་བ་ནི་ལེའུ་བཅུ་གཉིས་པ་ནས་འབྱུང་བ་ཡིན་ཏེ། ཁ་ཟས་བདུད་རྩི་ལྟར་བྱིན་གྱིས་བརླབས་ལ། ཕུད་བླ་མ་དང་གཤིན་རྗེ་གཤེད་ལ་ཕུལ་ཏེ་བདག་ལྷའི་ང་རྒྱལ་དང་ལྡན་པས་ལྷ་མཆོད་པའི་བསམ་པས་ཟོས་ལ། ལྷག་མ་འབྱུང་པོའི་ཚོགས་ལ་གཏོར་མ་སྦྱིན་པར་བྱ་བ་ཡིན་ནོ། ཁ་ཟས་སོ། །འདི་དག་གི་ཐུན་དང་པོ་ཐུན་མཚམས་ཀྱི་བྱ་བ་དང་བཅས་པ་བསྟན་པ་ཡིན་ཏེ། ཐུན་གཉིས་པ་དང་གསུམ་པ་དང་བཞི་པའི་བར་ལ་ཡང་དེ་བཞིན་དུ་བྱས་ལ་སྲོད་ཀྱི་ཐུན་ཐ་མ་ལ། ཁམས་གསུམ་སྲུང་བའི་འཁོར་ལོ་ལ་བསྡུ་བ་ནས། ཏིང་ངེ་འཛིན་སེམས་དཔའི་ཡྃ་མི་དམིགས་པར་བསྡུ་བའི་བར་དུ་བསྡུས་ལ། བདག་མེད་པའི་བསམ་གཏན་གྱིས་གཉིད་ལོག་ལ་ནངས་པར་སྐད་ཅིག་ཙམ་གྱིས་གཤིན་རྗེ་གཤེད་ཀྱི་ང་རྒྱལ་གྱིས་ལངས་ལ་སྔ་མ་བཞིན་མངོན་པར་རྟོགས་པའི་བྱ་བ་ལ་འཇུག་པར་བྱ་བ་ཡིན་ནོ། །ཉལ་བ་དང་ལྡང་བའི་བསམ་གཏན་ནོ། །དེ་ནས་ཐུན་མཚམས་སུ་གཏོར་མ་གཏང་བར་འདོད་ན། གཏོར་མ་ཇི་སྙེད་ཅིག་བཏང་བ་ལེའུ་བཅུ་གཉིས་པ་ལས་འབྱུང་སྟེ། ཉིན་རེའམ་ཡང་ན་ཟླ་རེའམ། །དེ་བཞིན་ལོ་ནི་རེ་རེ་ལ། །གཏོར་མ་དྲུག་ཅུ་རྩ་བཞི་སྦྱིན།། དབྱུ་གུ་དྲུག་ཅུ་རྩ་བཞིར་ཤེས། །ཞེས་འབྱུང་བས་ན། ཉིན་རེའམ། ཟླ་རེའམ་ལོ་རེ་ལ་དྲུག་ཅུ་རྩ་བཞི་སྟེར་རོ། །དེ་ལ་ཉིན་རེ་ལ་དྲུག་ཅུ་རྩ་བཞི་ཇི་ལྟར་གཏོང་ཞེ་ན ༑ ཐུན་རེའི་ཐོག་མར་བརྒྱད་བརྒྱད་དེ། ཐུན་བཞིའི་ངེས་པས་དྲུག་ཅུ་རྩ་བཞིའམ ༑ ཐུན་མཚམས་བཞིར་བཅུ་དྲུག་བཅུ་དྲུག་སྟེ། དྲུག་ཅུ་རྩ་བཞིའི་ཐུན་གང་ཡང་རུང་བའི་ཐུན་མཚམས་གཅིག་ཏུ་དྲུག་ཅུ་རྩ་བཞི་དུས་གཅིག་ཏུ་གཏོང་བ་ཡིན་ནོ ༑ ༑ ཟླ་བ་རེ་རེའི་དྲུག་ཅུ་རྩ་བཞིའི་གཏོང་ལུགས་ནི། ཞག་རེའི་སྲོད་དང་ཐོ་རངས་གཉིས་ཀྱི་ཐུན་ལ་གཏོར་མ་རེ་རེ། ཡར་ངོའི་བརྒྱད་དང་བཅུ་བཞི། མར་ངོའི་བརྒྱད་དང་བཅུ་བཞི་ལ་གཏོར་མ་ལྷག་པོ་ཆེ་བ་རེ་རེ་སྟེ།

དྲུག་ཅུ་རྩ་བཞིའོ།། ལོ་གཅིག་གི་དྲུག་ཅུ་རྩ་བཞིའི་གཏོང་ལུགས་ནི། ཟླ་བ་བཅུ་གཉིས་ཀྱི་རེ་རེ་ལ་འབྱུང་པོའི་ཞག་བཞི་བཞི་སྟེ། བསྡམས་པས་བཞི་བཅུ་ཞེ་བརྒྱད། ཟླ་བ་བཅུ་གཉིས་ཀྱི་མར་ངོའི་ཉི་ཤུ་དགུ་ལ། གཏོར་མ་ལྷག་པོ་རེ་རེ་སྟེ། བཅུ་གཉིས་བསྣན་པས་དྲུག་ཅུ། ¡Ã ར་བ་ ( ¡¶ ལུ ¡· ཐ་ཆུང་ ) བཞིའི་མར་ངོའི་ཚེས་བརྒྱད་ལ། གཏོར་མ་ལྷག་པོ་རེ་སྟེ་དྲུག་ཅུ་རྩ་བཞིའོ། །ལོ་གཅིག་གི་དྲུག་ཅུ་རྩ་བཞི་པོ་འདི་ཡི་ལུགས་ལ ༑ དྲུག་ཅུ་རྩ་བཞིའི་ཁོངས་སུ་མ་གཏོགས་པ་ཞག་རེའི་སྲོད་ཐུན་གྱི་གཏོར་མ་རེ་འཆག་ཏུ་མི་རུང་ངོ༌། །ཞེས་བླ་མ་གསུང་ངོ༌། །གཏོར་མ་བཏང་བའི་མངོན་པར་རྟོགས་པ་དངོས་ནི། ལེའུ་དྲུག་པ་ལས་འབྱུང་བ་ཡིན་ཏེ། དེ་ལ་ཡང་ཇོ་བོ་ནཱ་རོ་ཏ་པ་ནི། ལྷ་དང་འབྱུང་པོའི་གཏོར་མ་ཞེས་བྱ་བ་གཉིས་སུ་མཛད་ལ། གཞན་ཐམས་ཅད་ནི་གཅིག་ཏུ་བསྡུས་པ་ཡིན་ནོ། །དེ་ལ་འཇིག་རྟེན་ལས་འདས་པའི་གཏོར་མ་འདི་ནི་གཞུང་ན་མེད་དེ། བླ་མའི་མན་ངག་གིས་སྦྱར་བ། གཏོར་མ་བདུད་རྩི་གཞིན་བྱིན་གྱིས་བརླབ། དེ་ནས་གཏོར་མ་ལས་ཐོད་པ་རེ་ཆད་ཅིང༌། ལྷ་ཐམས་ཅད་ཀྱི་ཕྱག་ཏུ་ཕུལ་ལ་མཉེས་པར་བསམ་ཞིང༌། ཨོཾ་སརྦ་ལོ་ཀོཏྟ་རཛྙཱ་ན། བཛྲ་ཡ་མཱ་རི་གྷ་པ་ན་སརྦ་གྲིཧྣེ་དཾ། བ་ལིཾ་བྷ་ཀྵ་བྷ་ཀྵ་ ( ¡¶ ཞ ¡· + ཡ་ ) སྭཱ་ཧཱ། ཞེས་ལན་གསུམ་གྱིས་བསྟབས་ཤིང༌། རྩ་བའི་སྔགས་ཀྱིས་བསྟོད་ལ་གསོལ་བ་གདབ་པ་དང༌། བཟོད་པར་གསོལ་བར་བྱའོ། །དེ་ནས་ནཱ་རོ་ཏ་པ་ནི་འཇིག་རྟེན་པའི་གཏོར་མར་བྱེད ༑ གཞན་རྣམས་ནི་ཐུན་མོང་གི་གཏོར་མར་བྱེད་པ་འདིའི་མངོན་པར་རྟོགས་པ་ནི ༑ སའི་ཕྱོགས་གཙང་བར་ཆང་ལ་བདུད་རྩི་ལྔ་སྦགས་པས་དཀྱིལ་འཁོར་གྲུ་གསུམ་དུ་བྱུགས། དེར་སྟེང་འོག་གི་ཚོམ་བུ་ནི་དབུས་སུ་དགོད་དེ། ཕྱོགས་མཚམས་དང་བཅས་པར་འབྱུང་པོའི་མེ་ཏོག་ཚོམ་བུ་བཅོ་ལྔ་དགོད། ཅི་འབྱོར་བའི་གཏོར་མ་ཤ་དང་ཆང་དང་བདུད་རྩིས་སྦགས་པ་བཤམ། བྱིན་གྱིས་བརླབ་པ་བདུད་རྩི་བཞིན་རྒྱས་པར་བྱ།

དབུལ་བའི་ཆོ་ག་ནི་གསུམ་སྟེ། དེ་ལ་རྒྱས་པར་བྱེད་ན། ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ། སརྦ་དུཥྟཱ་ན་ཨིནྡྲ་ཡ་ས་པ་རི་ཝཱ་ར་ཨཱ་ཀརྵ་ཡ་ཛཿ ཞེས་བྱ་བ་འདིས་བརྒྱ་བྱིན་མིག་སྟོང་པ། མདོག་དམར་སྐྱ་གླང་པོ་ཆེའི་གདན་ལ་གནས་པ། ཕྱག་གཡས་པ་ན་རྡོ་རྗེ་དང༌། ཅིག་ཤོས་སྡིགས་མཛུབ་བྱེད་པ་བཀུག་ལ་ཤར་ཕྱོགས་ཀྱི་མེ་ཏོག་ཚོམ་བུའི་སྟེང་དུ་བཞག་པར་བྱའོ།། སྔགས་དེ་ཉིད་ཀྱིས་ཉེ་དབང་སྟེ། ཁྱབ་འཇུག་ནམ་མཁའ་ལྡིང་ལ་ཞོན་པ་རིན་པོ་ཆེའི་ཅོད་པན་ཅན། གཡས་ན་དབྱུག་ཐོ་དང་འཁོར་ལོ་ཐོགས་པ། གཡོན་ན་དུང་དང་ནོར་བུ་ཐོགས་པ། དེ་ཉིད་ཀྱི་གཡོན་དུ་ཧ་ཅང་ཡང་མི་རིང་བར་བཞག་གོ། དེ་བཞིན་དུ་ཡི་གེ་བཅུ་བཞི་པའི་རྗེས་ལ་སརྦ་དུཥྟཱན་ཞེས་བྱ་བའི་རྗེས་ལ་རང་རང་གི་མིང་བརྗོད་ཅིང་མཇུག་ཏུ་ས་པ་རི་ཝཱ་ར་ཨཱ་ཀརྵ་ཡ་ཛཿ ཞེས་བྱ་བ་ནི་ཐམས་ཅད་དུ་འཇུག་པ་བཤད་པར་བྱའོ། །དེ་ལ་རང་རང་གི་མིང་ནི་ཡ་མཱ་ཡ་ཞེས། གཤིན་རྗེ་སྔོན་པོ་མ་ཧེ་ལ་ཞོན་པ། སྐྲ་ཁམ་པ་གྱེན་དུ་བརྫེས་པ། དབྱུག་པ་དང་སྡིགས་མཛུབ་འཛིན་པ་བཀུག་ལ་ལྷོར་བཞག ཝ་རུ་ཎཱ་ཡ་ཞེས་པས་ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ་བཀུག་ལ་ནུབ་ཏུ་བཞག ཀུ་བཻ་རཱ་ཡ་ཞེས་པས་ནོར་སྦྱིན་སེར་པོ་གཏེར་གྱི་བུམ་པ་ལ་བཞུགས་པ་ ¡Ã པི་ཛ་ ( ¡¶ ཞ ¡· ཙ་ ) པཱུ་ར་དང་ནེའུ་ལེ་འཛིན་པ་བྱང་དུ་བཞག ཨཱི་ཤ་ནཱ་ཡ་ཞེས་པས་དབང་ལྡན་དཀར་པོ་ཁྱུ་མཆོག་ལ་ཞོན་པ། རྩེ་གསུམ་དང་ཐོད་པ་འཛིན་པ། གཽ་རཱི་ལ་འཁྱུད་པ་དབང་ལྡན་དུ་བཞག དེའི་དྲུང་དུ་ཚོགས་བདག་དཀར་པོ་བྱི་བ་ལ་ཞོན་པ་གཡས་ན་ཕྲེང་བ་དང་དགྲ་སྟ། གཡོན་ན་ལ་ཕུག་དང་ལ་དུ་འཛིན་པ་བཞག ཨགྣ་ཡེ་ཞེས་པས་མེ་ལྷ་དམར་པོ་ར་ལ་ཞོན་པ་བགྲང་ཕྲེང་དང་སྤྱི་བླུགས་འཛིན་པ་མེའི་ཕྱོགས་སུ་དགོད ༑ ནཻ་རྀ་ཏྱཱ་ཡ་ཞེས་པས་སྲིན་པོ་ནག་པོ་རོ་ལ་ཞོན་པ་གྲི་གུག་དང་ཐོད་པ་འཛིན་པ་བདེན་བྲལ་དུ་དགོད། བཱ་ཡ་བེ་ཞེས་པས་རླུང་ལྷ་ལྗང་སྔོན་ཤ་བ་ལ་ཞོན་པ་བ་དན་ཐོགས་པ་རླུང་དུ་དགོད།

དེ་ནས་སྟེང་གི་ལྷ་གསུམ་ནི་བཀུག་ལ་སྟེང་དུ་བཞག་སྟེ། ཙནྡྲ་ཡ་ཞེས་པས་ཟླ་བ་དཀར་པོ་ཀུ་མུ་ཏའི་སྟེང་ན་འདུག་པ་ཀུ་མུ་ཏ་འཛིན་པའོ། །ཨཱརྐཱ་ཡ་ཞེས་པས་ཉི་མ་དམར་པོ་རྟ་བདུན་གྱིས་དྲངས་པའི་ཤིང་རྟ་ལ་ཞོན་པ་པདྨ་འཛིན་པའོ། །བྲ་ཧྨ་ཎཱ་ཡ་ཞེས་པས་ཚངས་པ་སེར་པོ་གདོང་བཞི་པ་གཡས་མེ་ཐབ་དང་མི་འཇིགས་པ། གཡོན་དབྱུག་པ་དང་ཕྲེང་བ་འཛིན་པ་རལ་པས་བརྒྱན་པ་ངང་པ་ལ་ཞོན་པ་བཀུག་ལ་སྟེང་དུ་བཞག་གོ །བ་སུནྡྷ་རྱཻ་ཞེས་པས་སའི་ལྷ་མོ་མདོག་སེར་མོ་པདྨ་ལ་གནས་པ་བུམ་པ་འཛིན་པ་བཀུག་ལ་འོག་ཏུ་བཞག བི་ ( ¡¶ ཞ ¡· དྷེ་ ) མ་ཙིཏྲཱ་ཡ་ཞེས་པས་ཐག་ཟངས་རིས་སྔོན་པོ་ཤིང་རྟ་ལ་ཞོན་པ་རལ་གྲི་དང་སྡིགས་མཛུབ་མཛད་པ་བཀུག་ལ་འོག་ཏུ་བཞག་གོ །དེ་ནས་ཡང་བདག་གི་སྙིང་གའི་ཡྃ་ལས་གཤིན་རྗེ་མཐར་བྱེད། གཤིན་རྗེ་གཤེད་ཀྱི་ངོ་བོའི་ཕུར་བུ་འཛིན་པ་དུ་མ་སྤྲོས་ལ། ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ། སརྦ་དུཥྟཱ་ན་ས་པ་རི་ཝཱ་ར་ཀཱི་ལ་ཡ་ཧཱུྃ་ཕཊ་ཅེས་པས་ཕྱོགས་སྐྱོང་རྣམས་ཀྱི་སྤྱི་བཽ་ནས་རྐང་པའི་བར་དུ་ཐལ་བྱུང་བར་བསྒོམས་ལ། ¡Ã ཐམས་ཅད་ ( ¡¶ ཞ ¡· - ཐམས་ཅད་ ) འོད་དུ་ཞུ་ནས་ཐིག་ལེར་གྱུར། ཐིག་ལེ་ལས་ས་བོན་བཅོ་ལྔར་གྱུར། ས་བོན་ལས་རང་རང་གི་ཕྱག་མཚན་ས་བོན་གྱིས་མཚན་པ། དེ་ལས་སོ་སོའི་སྐུ་བསྐྱེད་པར་བྱ་སྟེ། ས་བོན་ལས་གྱུར་པའི་ཕྱག་མཚན་ ¡Ã དེ་དག་ཀྱང༌། གཡས་ཀྱི་བར་པ་ཐམས་ཅད་ན་རང་རང་གི་ཕྱག་མཚན་ ( ¡¶ ལུ ¡· - དེ་དག་་་་་་་ཕྱག་མཚན་ ) དུ་བྱས་ཏེ་འཛིན་པའོ།། རང་རང་གི་ཕྱག་མཚན་ནི་ས་བོན་གྱུར་པ་ལས་བྱུང་བ་རྣམས་ཡིན་ནོ། །ཤར་དུ་ཧྲཱིཿདང་རྡོ་རྗེ་ལས་བྱུང་བའི་བརྒྱ་བྱིན་དམར་སེར། ལྷོར་ཥྟཱི་དང་དབྱུག་པ་ལས་བྱུང་བའི་གཤིན་རྗེ་གཤེད་སྔོན་པོ། ནུབ་ཏུ་ཝི་དང་སྦྲུལ་ཞགས་ལས་བྱུང་བའི་ཆུ་ལྷ་དཀར་པོ། བྱང་དུ་ཀྲྀ་དང་པི་ཛ་པཱུ་ར་ལས་བྱུང་བའི་ཀུ་བེ་ར་སེར་པོ། དབང་ལྡན་དུ་ཏ་དང་རྩེ་གསུམ་ལས་བྱུང་བའི་དབང་ལྡན་དཀར་པོ།

མེར་ཨ་དང་སྤྱི་བླུགས་ལས་བྱུང་བའི་མེ་ལྷ་དམར་པོ། བདེན་བྲལ་དུ་ན་དང་གྲི་གུག་ལས་བྱུང་བའི་བདེན་བྲལ་སྔོན་པོ། རླུང་དུ་ན་དང་བ་དན་ལས་བྱུང་བའི་རླུང་ལྷ་ལྗང་གུ། སྟེང་དུ་ཧཱུྃ་དང་ཀུ་མུ་ཏ་ལས་ཟླ་བ་དཀར་པོ། དེ་ཉིད་དུ་ཧཱུྃ་དང་པདྨ་ལས་ཉི་མ་དམར་པོ། དེ་ཉིད་དུ་ཕཊ་དང་ཕྲེང་བ་ལས་བྱུང་བའི་ཚངས་པ་སེར་པོ། འོག་ཏུ་ཕཊ་དང་བུམ་པ་ལས་བྱུང་བའི་སའི་ལྷ་མོ་སེར་མོ། ཡང་འོག་ཏུ་སྭཱ་དང་རལ་གྲི་ལས་བྱུང་བའི་ཐག་ཟངས་རིས་སྔོན་པོ། བརྒྱ་བྱིན་གྱི་རྩར་ཧཱ་དང་དབྱུག་ཐོ་ལས་བྱུང་བའི་ཁྱབ་འཇུག་སྔོན་པོ། དབང་ཕྱུག་གི་རྩར་ཧཱ་དང་དགྲ་སྟ་ལས་བྱུང་བའི་ཚོགས་བདག་དཀར་པོ། ཐམས་ཅད་ཀྱང་ཞལ་གསུམ་ཕྱག་དྲུག་པ། རང་འོད་ཀྱི་རིག་མ་དང་གཉིས་སུ་མེད་པར་བཞུགས་པ། གླང་པོ་ཆེ་ལ་སོགས་པ་རང་རང་གི་སྟན་ལ་གནས་པ། གོང་དུ་བསྟན་པ་བཞིན་དུ་སྐུ་མདོག་སྔོན་པོ་ཐམས་ཅད་ནི་གཡས་དཀར ༑ གཡོན་དམར་ལ། དཀར་པོ་རྣམས་ནི་གཡས་དཀར་གཡོན་དམར་ཞིང༌། སེར་ལྗང་གསུམ་ནི་གཡས་སྔཽ་གཡོན་དཀར་པོ། ཕྱག་དང་པོ་ཐམས་ཅད་ནི་གྲི་གུག་དང་ཐོད་པ་འཛིན་པ། གཡས་ཀྱི་བར་པ་ཐམས་ཅད་ནི་རྡོ་རྗེ་ལ་སོགས་པ་རང་རང་གི་མཚན་མ་བཟུང་ཞིང༌། གཡས་ཐ་མ་ཐམས་ཅད་ནི་རལ་གྲི་འཛིན་པ་ལས ༑ སྲིན་པོའི་བར་པ་དང༌། ཐག་ཟངས་རིས་ཀྱི་ཐ་མ་གཉིས་ནི་རྡོ་རྗེ་ཡིན་ནོ།། མཚམས་བཞིའི་གཡོན་འོག་མ་གཉིས་ནི་རིན་པོ་ཆེ་དང་པདྨ་ཡིན་ལ། གཞན་ཐམས་ཅད་ཀྱི་གཡོན་འོག་མ་གཉིས་ནི་འཁོར་ལོ་དང་པདྨ་ཡིན་ནོ། །དེ་ནས་ཐམས་ཅད་ལ་སྐད་ཅིག་ཙམ་གྱི་རྣལ་འབྱོར་གྱིས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་ལ། དབང་བསྐུར་ཏེ་ཐམས་ཅད་ལ་གཙོ་བོས་དབུར་བརྒྱན་པར་བྱའོ། །དེ་ནས་མཆོད་ཡོན་དང་ཞབས་བསིལ་ཕུལ་ལ། ཐམས་ཅད་ཀྱི་ལྗགས་རྡོ་རྗེའི་སྦུ་གུར་བསམས་ལ་གཏོར་མ་གསོལ་བར་བསམ་ཞིང༌། སྔགས་འདིས་བསྟབ་པར་བྱ་སྟེ། ཨོཾ་ཨིནྡྲ་ཡ་ཧྲཱིཿ ཡ་མཱ་ཡ་ཥྟཱི། བ་རུ་ཎཱ་ཡ་ཝི། ཀུ་བེ་རཱ་ཡ་ཀྲྀ

༑ ཨཱི་ཤ་ནཱ་ཡ་ཏ། ཨགྣ་ཡེ་ཨ། ནཻ་རྀ་ཏྱཱ་ཡ་ན། བཱ་ཡ་བེ་ན། ཙནྡྲ་ཡ་ཧཱུྃ། ཨཱརྐཱ་ཡ་ཧཱུྃ ༑ བྲཧྨ་ཎཱ་ཡ་ཕཊ། བ་སུནྡྷ་རི་ཡེ་ཕཊ། བི་མ་ཙིཏྲཱ་ན་ཡ་སྭཱ། སརྦ་བྷཱུ་ཏེ་བྷྱོ་ཧཱ། ཧི་ཧ་ཧ་ཧཱུྃ་ཧཱུྃ་ཧཱུྃ། ཕེཾ་ཕེཾ་ཕེཾ་སྭཱ་ཧཱ། ཞེས་བྱ་བ་ལན་གསུམ་གྱིས་གཏོར་མ་དབུལ། མེ་ཏོག་ལ་སོགས་པའི་མཆོད་པ་ལྔ་ཕུལ་བས་ཐམས་ཅད་ཀྱང་སྒྲུབ་པ་པོ་ལ་དགྱེས་པའི་ཚུལ་གྱིས། མཆོད་པའི་ཡོ་བྱད་ཐམས་ཅད་ལོངས་སྤྱད་པར་བསམས་ལ། རྡོ་རྗེ་དྲིལ་བུ་གསིལ་ཞིང༌། གཏི་མུག་རྡོ་རྗེའི་ངོ་བོ་ཁྱོད། །ལ་སོགས་པས་བསྟོད་ལ། ལྷ་ཆེན་བརྒྱད་པོ་འཁོར་དང་བཅས། །ཞེས་བྱ་བ་ལ་སོགས་པས་གསོལ་བ་བཏབ་སྟེ ༑ ཡེ་གེ་བརྒྱ་པ་བརྗོད་ནས་བཟོད་པར་གསོལ་ལ་ཅི་འདོད་པའི་དངོས་གྲུབ་བླངས་ཏཻ། ཨོཾ་ཨཱཿཧཱུྃ་མུཿ ཞེས་པས་གཤེགས་སུ་གསོལ་བས། དེ་དག་གིས་ཀྱང་རྒྱལ་བར་གྱུར་ཅིག རྒྱལ་བར་གྱུར་ཅིག དོན་ཐམས་ཅད་གྲུབ་པར་གྱུར་ཅིགཅེས་གསུངས་ནས་བདག་ལ་མཉེས་པར་མཛད་ནས་གཤེགས་པར་བསམས་ལ་མི་དམིགས་པར་བྱའོ། །བདག་གིས་ཀྱང་ཧ་ཧ་ཞེས་བརྗོད་ཅིང་ལྷའི་ང་རྒྱལ་དང་ལྡན་པས་བགེགས་རྣམས་ཟིལ་གྱིས་མནན་ལ་ཅི་བདེར་གནས་པར་བྱའོ།། གཏོར་མ་རྒྱས་པའི་ཆོ་གའོ། །གལ་ཏེ་འབྲིང་དུ་བྱེད་པར་འདོད་ན་མགྲོན་གྱི་རྣལ་འབྱོར་དག་བསྡུས་པ་ཡིན་ཏེ། དེ་ལ་མགྲོན་དགུག་པར་འདོད་པས། ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ་སྭཱ་ཧཱ། སརྦ་དུཥྟཱ་ན་ས་པ་རི་ཝཱ་ར་ཨཱ་ཀརྵ་ཡ་ཛཿ ཞེས་པས་རང་རང་གི་རྟགས་དང་ཆ་ལུགས་འཛིན་པའི་འབྱུང་པོ་བཅོ་ལྔ་སྤྱན་དྲངས་ལ་མེ་ཏོག་ཚོམ་བུའི་སྟེང་དུ་དགོད། ཡང་སྙིང་ག་ནས་ཕུར་བུ་འཛིན་པའི་གཤིན་རྗེ་གཤེད་སྤྲོས་ལ། ཨོཾ་ཧྲཱིཿཥྟཱི་ཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ་སྭཱ་ཧཱ། སརྦ་དུཥྟཱ་ན་ས་པ་རི་ཝཱ་ར། ཀཱི་ལ་ཡ་ཨཱ་ཀོ་ཊ་ཡ་ཀཱི་ལ་ཡ་ཧཱུྃ། ཞེས་བརྗོད་ནས་ཕུར་བུ་བཏབ་པ་ཙམ་གྱིས། སྐད་ཅིག་ལ་བཅུད་ལེན་འཐུངས་པས་ལུས་གྲུབ་པ་བཞིན་དུ ༑ སྐད་ཅིག་མས་རང་རང་གི་ཕྱག་མཚན་འཛིན་པའི་ཞལ་གསུམ་ཕྱག་དྲུག་པའི་གཤིན་རྗེ་གཤེད་དུ་གྱུར་པར་བསམ་པ་སྟེ།

ཡན་ལག་བཞི་རྫོགས་ལ་སོགས་པ་ཆོ་ག་ལྷག་མ་རྣམས་ནི་སྔ་མ་བཞིན་ནོ། །གཏོར་མ་བསྡུས་པ་བྱེད་པར་འདོད་ན། སྙིང་གའི་ཡྃ་ཡིག་གི་འོད་ཟེར་གྱིས་འཇིག་རྟེན་པ་བཅོ་ལྔ་སྤྱན་དྲངས་ལ། མདུན་གྱི་ཚོམ་བུའི་སྟེང་དུ་བཞག ཡང་ཐུགས་ཀའི་འོད་ཟེར་སྤྲོས་ཏེ་དེ་དག་ལ་ཕོག་པས་ཐམས་ཅད་ཀྱང། གཙོ་བོ་ཞེ་སྡང་གཤིན་རྗེ་གཤེད་དུ་བསམ། དེ་བཞིན་གཤེགས་པའི་དཀྱིལ་འཁོར་སྤྱན་དྲངས་ལ་དེ་དག་ལ་བསྟིམ། ཡུད་ཙམ་གྱིས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་ཅིང་དབང་བསྐུར་ལ། ཞེ་སྡང་གཤིན་རྗེ་གཤེད་ཀྱིས་དབུར་བརྒྱན། གཏོར་མའི་སྔགས་ལན་གསུམ་གྱིས་གཏོར་མ་བསྟབ་ལ། དེ་དག་ཀྱང་བདག་ལ་ཧ་ཧ་ཞེས་གསུངས་ནས་དགྱེས་པའི་ཚུལ་གྱིས་གཏོར་མ་གསོལ་ནས་སྒྲུབ་པ་པོ་ལ་དངོས་གྲུབ་སྩོལ་ནས་རང་བཞིན་གྱི་གནས་སུ་གཤེགས་པར་བསམ། བདག་གིས་ཀྱང་ཧ་ཧ་ཞེས་པས་ལྷའི་ང་རྒྱལ་དང་ལྡན་པས་བགེགས་ཐམས་ཅད་ཟིལ་གྱིས་མནན་ལ། རང་གི་ཇི་ལྟར་འདོད་པའི་བྱ་བ་ལ་འཇུག་པར་བྱའོ། །གཏོར་མའི་ཆོ་ག་བསྡུས་པའོ། །དེ་ལྟར་གཏོར་མའི་རྣལ་འབྱོར་རྒྱས་བསྡུས་གསུམ་ལས། གཙོར་འབྲིང་བསྡུས་གཉིས་ཉམས་སུ་ལེན་ལ། དེའང་དབང་བསྐུར་དང༌། རབ་གནས་དང་ཚོགས་འཁོར་ལ་སོགས་པའི་དུས་སུ་འབྲིང་པོ་མཛད་ལ། ཐུན་གྱི་གཏོར་མ་ནི་ཆོ་ག་བསྡུས་པའི་ཆོ་ག་གཙོར་མཛད་དོ། །གཏོར་མའི་རྣལ་འབྱོར་བསྟན་ཟིན་ཏེ་མངོན་པར་རྟོགས་པ་བསྟན་ཟིན་ཏོ།། །།དེ་ལ་འདིར་བླ་མ་རྣམས་ཀྱི་མན་ངག་གིས་ནག་པོ་རྒྱུད་གསུམ་པོ་གཅིག་ཏུ་བསྡེབས་ནས། མངོན་པར་རྟོགས་པ་གཅིག་ཏུ་བྱེད་པ་ཡིན་ཏེ། དེའང་དགྲ་ནག་པོ་འདི་ནས་མངོན་པར་རྟོགས་པ་ཐམས་ཅད་ཀྱི་གཞི་མ་ཚང་བ་མེད་པར་སྟོན ༑ གདོང་དྲུག་པ་ནས་འཕྲུལ་འཁོར་གསལ་བར་སྟོན་ཅིང༌། གཞན་རྣམས་ཀྱང་མ་ཚང་བ་ཁ་སྐོང༌། རྟོག་པ་བདུན་པ་ནས་གསང་སྔགས་གསལ་བར་སྟོན་ཅིང་ ༑ གཞན་རྣམས་ཀྱང་མ་ཚང་བ་ཁ་སྐོང་ངོ༌། །དེ་ལྟར་ན་ཕན་ཚུན་གཅིག་ན་མི་གསལ་བ་གཅིག་གིས་གསལ་བར་བྱ་ཞིང༌།

མངོན་པར་རྟོགས་པ་རྣམས་ལག་ཏུ་ལོངས་པར་འཆད་པ་ཡིན་མོད་ཀྱི། རང་གི་མངོན་པར་རྟོགས་པ་མི་འདྲ་བའི་ཁྱད་པར་ནི། རང་རང་གི་རྒྱུད་ཀྱི་སྟེང་དུ་སོ་སོར་ཤེས་པར་བྱའོ། །དེ་ལྟ་བུའི་གདམས་ངག་ ¡Ã དེ་དག་ ( ¡¶ ཞ ¡· - དེ་དག་ ) ཇི་ལྟར་བརྒྱུད་དེ་འོངས་པ་ཡིན་ཞེ་ན། བརྒྱུད་པ་རྣམ་པ་གཉིས་ཏེ། དང་པོ་ནི་སངས་རྒྱས་དང༌། ཕྱག་ན་རྡོ་རྗེ་དང༌། ས་ར་ཧ་ཆེན་པོ་ནས་བཟུང་སྟེ། བླ་མ་ཕམ་ཐིང་བའི་བར་དུ་འཁོར་ལོ་བདེ་མཆོག་དང་བརྒྱུད་པ་མཐུན་པར་གསུངས་ལ། གཉིས་པ་ནི་འཇམ་དཔལ་དང༌། སངས་རྒྱས་ཡེ་ཤེས་ཞབས་དང༌། མར་མེ་མཛད་བཟང་པོ་དང༌། བཟང་པོ་ཞབས་དང༌། ཛ་མ་རི་པ་དང་ ༑ ན་རི་པ་དང༌། ཨ་རུ་ལ་དཱ་ས་བཛྲ་དང༌། བླ་མ་བྷ་རོ་ཕྱག་རྔུམ་གྱི་བར་དུའོ ༑༑ བླ་མ་ཕམ་ཐིང་པ་དང་བྷ་རོ་ཕྱག་རྔུམ་གཉིས་ལ། བླ་མ་མལ་གྱོ་ལོ་ཙཱ་བས་གསན་ཏེ། བླ་མ་དེ་གཉིས་ཀྱིས་ཀྱང་མི་འདྲ་བའི་ཁྱད་པར་ཕྲ་མོ་མ་ཡིན་པ་རྒྱུད་གསུམ་ཀ་མཐུན་པར་འབྱུང་ངོ༌། །བླ་མ་མལ་གྱོ་ལོ་ཙཱ་བ་ལ། བླ་མ་ཆེན་པོ་ས་སྐྱ་པས་གསན་ཏེ། ཇི་ལྟར་བརྒྱུད་དེ་འོངས་པ་བསྟན་ཟིན་ཏོ།། །།དཔལ་ལྡན་གཤིན་རྗེ་འཇོམས་མཛད་རྒྱུད་ཀྱི་དོན། །རྒྱ་མཚོ་ཆེན་པོའི་ནོར་བུའི་གླིང་འདྲ་ལས། །བླ་མའི་དེད་དཔོན་མན་ངག་གྲུ་གཟིངས་ལ། །བརྟེན་ནས་རིན་ཆེན་འདི་ནི་བདག་གིས་བླངས། །མངོན་རྟོགས་རིན་ཆེན་ལག་པའི་སྟེང་བཞག་འདི། །རྒྱུད་དོན་ཚོལ་བས་དུབ་པའི་དབུལ་པོ་ལ། །བྱིན་པའི་དགེ་བ་ཇི་སྙེད་ཡོད་པ་དེས། །འགྲོ་བའི་སྡུག་བསྔལ་བསལ་ནས་རང་བྱུང་ཤོག །གཤིན་རྗེ་གཤེད་དགྲ་ནག་པོའི་རྒྱུད་ཀྱི་མངོན་པར་རྟོགས་པ་གསལ་བ་འདི། ཤཱཀྱའི་དགེ་བསྙེན་གྲགས་པ་རྒྱལ་མཚན་གྱིས་དཔལ་ས་སྐྱའི་དབེན་གནས་དམ་པར་སྦྱར་བའོ ༑ ༑ འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག མངྒ་ལཾ་བྷ་ཝ་ཏུ།། །། ( ¡¶ ཞ ¡· + རྗེ་ས་ཆེན་གྱིས་ཇོ་སྲས་རྩེ་མོ། དེས་རྗེ་བཙུན་གྲགས་པ་རྒྱལ་མཚན། དེས་ས་པཎ༑ དེས་ཚོགས་སྒོམ་པ། དེས་འུ་ཡུག་པ་དཔལ་གྱི་རྒྱལ་མཚན།

དེས་དོན་རི་གྲགས་ཆེན། དེས་སྤང་ཁར་བ་གྲགས་པ་དཔལ། དེས་ས་བཟང་པཎ་ཆེན། དེས་ས་བཟང་འཕགས་པ། དེས་ས་བཟང་ཆོས་རྗེ་ཀུན་དགའ་བཟང་པོ་སྟེ་དགྲ་ནག་ས་ལུགས་ཀྱི་དབང་བཀའི་བརྒྱུད་པའོ། ། ) ༄༅། །རྡོ་རྗེ་འཇིགས་བྱེད་ཀྱི་བསྟོད་པ་བཞུགས། ། ༄༅། །ཧཱུྃ། མིའུ་ཐུང་ནག་པོ་སྤྲིན་ལྟའི་མདོག།འོད་ཟེར་བྱེ་བ་འཕྲོ་བ་བཞེངས ༑ ༑ མཚན་མ་བསྒྲེང་བ་མ་ཧེའི་ཞལ། །གཉིས་མེད་སྦྱོར་བ་ཁྲོ་རྒྱལ་བསྟོད ༑༑ ཟླ་བ་ལྟ་བུའི་ཞལ་དགུ་པ། །ལྷ་དང་ལྷ་མིན་ཐམས་ཅད་ཀུན། །མ་ལུས་པར་ནི་འཇིགས་པར་མཛད། །གཡས་བསྐུམ་གཡོན་བརྐྱང་བརྗིད་པས་གནས།། སྟོབས་ལྡན་ཁྱོད་ལ་ཕྱག་འཚལ་ལོ།། །།ན་མོ་ཡ་མ་ཨ་རི། མིའི་ཐུང་སྒེག་པོ་སྤྲིན་ལྟའི་མདོག །འོད་ཟེར་རྣམ་པར་འཕྲོ་བས་བཞེངས། །མཚན་མ་ལེགས་པོ་མ་ཧེའི་ཞལ། །འཇིགས་མཛད་སྐུ་ལ་ཕྱག་འཚལ་བསྟོད། །གཡས་ཀྱི་དང་པོས་གྲི་གུག་འཛིན། །གཉིས་པས་མཚོན་རྩེ་གཅིག་པ་འཛིན། །གསུམ་པའི་ཕྱག་གིས་གཏུན་ཤིང་འཛིན། །བཞི་པས་ཆུ་གྲི་བཟང་པོ་འཛིན། །ལྔ་པས་རྡོ་རྗེ་རྩེ་གཅིག་འཛིན། །དྲུག་པ་ན་ནི་སྟ་རེ་འཛིན།། བདུན་པའི་ཕྱག་གིས་མདུང་ཐུང་འཛིན། །བརྒྱད་པ་ན་ནི་མདའ་འཛིན་ཞིང༌།། དགུ་པའི་ཕྱག་གིས་ལྕགས་ཀྱུ་འཛིན། །བཅུ་པའི་ཕྱག་གིས་དབྱུག་ཐོ་འཛིན།། བཅུ་གཅིག་པ་ན་ཁ་ཊྭཱཾ་ག །བཅུ་གཉིས་པ་ན་འཁོར་ལོ་འཛིན། །བཅུ་གསུམ་པ་ཡིས་རྡོ་རྗེ་འཛིན། །བཅུ་བཞི་རྡུང་དོན་ཐོ་བ་བསྣམས། །བཅོ་ལྔ་དགྲ་གསོད་རལ་གྲི་འཛིན། །བཅུ་དྲུག་ཅང་ཏེའུ་གཉིས་མེད་འཛིན། །དེ་ལྟར་འཛིན་ལ་ཕྱག་འཚལ་བསྟོད ༑ ༑ གཡོན་གྱི་དང་པོས་ཐོད་ཁྲག་འཛིན། །གཉིས་པས་ཚངས་པའི་མགོ་བོ་བསྣམས ༑ ༑ གསུམ་པས་ཤེས་རབ་ཕུབ་འཛིན་ཏེ། །བཞི་པས་བསྒྲུབ་བྱའི་རྐང་པ་འཛིན ༑ ༑ ལྔ་པས་རྡོ་རྗེ་ཞགས་པ་འཛིན། །དྲུག་པས་གཞུ་འཛིན་ཐབས་ཀྱི་དོན།། བདུན་པས་ཉོན་མོངས་རྒྱུ་མ་འཛིན། །བརྒྱད་པས་ཤེས་རབ་དྲིལ་བུ་འཁྲོལ།། དགུ་པས་རྡེག་དོན་ལག་པ་འཛིན། །བཅུ་པས་མཉེས་དོན་དུར་ཁྲོད་རས། །སྐྱེས་བུ་གསལ་ཤིང་བཅུ་གཅིག་པ།

།བཅུ་གཉིས་སྲེག་དོན་མེ་ཐབ་འཛིན། །བཅུ་གསུམ་ཡེ་ཤེས་ཐོད་ཚལ་འཛིན། །བཅུ་བཞི་སྡིགས་མཛུབ་བསྡིགས་པར་མཛད།། བཅོ་ལྔ་འཕན་བསྣམས་དུག་གསུམ་འཇོམས། །བསྒྲུབ་བྱ་རླུང་བསྐུར་བཅུ་དྲུག་རས ༑ ༑ ཡོན་ཏན་འཛིན་ལ་ཕྱག་འཚལ་ལོ། །མི་དང་མ་ཧེ་གླང་བོང་བུ། །རྔ་མོ་ཁྱི་ལུག་ཝ་དང་བརྒྱད། །འདི་བརྒྱད་གཡས་པའི་ཞབས་བརྒྱད་ཀྱིས། །བརྒྱ་བྱིན་ཚངས་པའི་སྟེང་ནས་གནོན། །ནད་བརྒྱད་འཇོམས་ལ་ཕྱག་འཚལ་བསྟོད། །བྱ་རྒོད་འུག་པ་ཁྭ་ནེ་ཙོ། ཁྲ་དང་ཁྱུང་དང་རི་སྐེགས་བཞད། །འདི་བརྒྱད་གཡོན་པའི་ཞབས་བརྒྱད་ཀྱིས། ཁྱབ་འཇུག་དྲག་པོའི་སྟེང་ནས་གནོན། །གདོན་བརྒྱད་འཇོམས་ལ་ཕྱག་འཚལ་ལོ། །དུར་ཁྲོད་ཆེན་པོའི་དཀྱིལ་འཁོར་ནས། །སྣ་ཚོགས་པདྨ་ཉི་མའི་གདན། །གཞལ་ཡས་མེ་དཔུང་དཀྱིལ་ན་བཞུགས། །འཇིགས་མཛད་སྐུ་ལ་ཕྱག་འཚལ་ལོ། །བརྒྱ་ཕྱེད་མགོ་བོའི་དོ་ཤལ་ཅན། །དབུ་ལ་ཐོད་པ་ལྔ་ཡིས་བརྒྱན ༑ ༑ དབུ་སྐྲ་སེར་པོ་གྱེན་དུ་འབར། །ཞལ་དགུ་པ་ལ་ཕྱག་འཚལ་བསྟོད།། སྤྱན་མིག་ཉི་ཤུ་རྩ་བདུན་དམར། །ལྗགས་འདྲིལ་ཞལ་ནས་ཧ་ཧས་བཞད།། མཚན་དང་དཔེ་བྱད་ཡང་དག་ལྡན། །མ་ཧེའི་ཞལ་ལ་ཕྱག་འཚལ་བསྟོད།། དཔལ་རྡོ་རྗེ་འཇིགས་བྱེད་ཀྱི་བསྟོད་པ། ཨི་ཐི།། །།༄༅། །བསྟོད་པ་བཞུགས། ། ༄༅། །དཔལ་རྡོ་རྗེ་འཇིགས་བྱེད་ལ་བསྟོད་པ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དངོས་པོ་ཀུན་གྱི་དེ་ཉིད་ཆོས་དབྱིངས་ཀུན་རྟོག་བྲལ། །ཐོག་མ་དབུས་དང་ཐ་མ་ལས་གྲོལ་ནམ་མཁའི་དངོས།། བློ་གྲོས་རྣམ་རྒྱལ་ཐུགས་རྗེས་ཁྱབ་པའི་ཐུགས་ལྡན་པས། །རྣམ་པར་མཛེས་པ་ཧེ་རུ་ཀ་དཔལ་ཕྱག་འཚལ་ལོ། །གཟུགས་ཅན་སྐུ་ཆེ་མདངས་གནག་ཚད་ཐུང་ལ།། འཇིག་དུས་མེ་ཡི་འོད་མངའ་ཁམས་གསུམ་ཟ་ནུས་པ། །བརྒྱ་བྱིན་ཚངས་པ་དབང་ཕྱུག་ཉི་མ་ཟླ། །གཞོན་ནུ་ལ་སོགས་ལྷ་རྣམས་འཇིགས་པར་མཛད་ལ་འདུད ༑ ༑ མཚན་མ་གྱེན་དུ་བསྒྲེང་ཞིང་མ་ཧེའི་ཞལ་དུ་བརྗིད། །ཧ་ཧ་ཕཊ་ཕཊ་ཅེས་སྒྲ་སྒྲོགས་ཤིང་ལྗགས་འདྲིལ་བ། །འཇིགས་པའི་ཁྲོ་གཉེར་སྨིན་མ་ཡོན་པོ་དང་བཅས་པའི།

།སྤྱན་གསུམ་བགྲད་པ་ཐོད་པའི་ཕྲེང་ཐོད་ཅན་ལ་བསྟོད།། གཅེར་བུའི་ལུས་ལ་དུར་ཁྲོད་རྒྱན་གྱིས་བརྒྱན། །སྦྲུལ་གྱི་མཆོད་ཕྱིར་ཐོགས་འཆང་གཡོན་བརྐྱང་གར། །གསུས་ཁྱིམ་ཆེ་ལ་ཤ་ཁྲག་རྐང་ཚིལ་གསོལ།། འཇིགས་བྱེད་ཆེན་པོའི་སྐུ་ལ་ཕྱག་འཚལ་བསྟོད། །ཞལ་དགུ་ཉི་ཤུ་བདུན་གྱི་སྤྱན ༑༑ སུམ་ཅུ་རྩ་བཞིའི་ཕྱག་མངའ་ཞིང༌། །བཅུ་དྲུག་ཞབས་ཀྱིས་རབ་ཏུ་འགྱིངས ༑ ༑ དུར་ཁྲོད་རོལ་ལ་ཕྱག་འཚལ་ལོ། །རྩ་ཞལ་མ་ཧེ་གཡས་ཀྱི་རྭར་གནས་པའི། །ཞལ་གསུམ་སྔོན་པོ་དམར་པོ་སེར་པོ་ནི། །ཤིན་ཏུ་ཁྲོས་པ་དེ་བཞིན་གཡོན་གྱི་ཞལ། །དཀར་པོ་དུད་ཁ་ནག་པོ་ཁྲོ་ཞིང་འགྱུར། །རྭ་ཡི་དབུས་ཞལ་དམར་ཞིང་ཁྲག་འཛག་འཇིགས། །སྟེང་ཞལ་གསེར་འོད་ཅུང་ཟད་ཁྲོས་པ་ལ ༑ ༑ ཟུར་ཕུད་ལྔ་དང་བྱིས་རྒྱན་མེ་ཏོག་ཐོད། །སྤྱན་གསུམ་མངའ་བའི་ཞལ་དགུ་ལ་ཕྱག་འཚལ། །གྲི་གུག་ ¡Ã རྩེ་གཅིག་ ( ¡¶ ཞ ¡· འཕང་མདུང་ ) གཏུན་ཤིང་ཆུ་གྲི་རྡོ་རྗེ་རྩེ་གཅིག་པ། །སྟ་རེ་མདུང་དང་མདའ་དང་ལྕགས་ཀྱུ་དབྱུག་ཐོ་ཁ་ཊྭཱཾ་ག །འཁོར་ལོ་རྡོ་རྗེ་རྩེ་ལྔ་ཐོ་བ་རལ་གྲི་ཌ་མ་རུ། །གཡས་ཀྱི་བཅུ་དྲུག་ན་འཛིན་ཐོད་པ་མགོ་བོ་ཕུབ་ཆུང་དང༌། །རྐང་པ་ཞགས་པ་གཞུ་དང་རྒྱུ་མ་དྲིལ་བུ་ལག་པ་དང༌། །དུར་ཁྲོད་རས་དང་སྐྱེས་བུ་གསལ་ཤིང་གིས་ཕུག་མེ་ཡི་ཐབ། །བཏུང་སྣོད་སྡིགས་མཛུབ་བ་དན་རྩེ་གསུམ་རླུང་དང་གཡོན་པ་ཡི། །བཅུ་དྲུག་ན་འཛིན་འོག་མས་གླང་པོའི་ལྤགས་པ་བསྣམས་ལ་འདུད། །དྲག་པོ་ལ་སོགས་དྲེགས་པ་ཆེན་པོའི་ཆེན་པོ་རྣམས། ཁྱོད་ཀྱིས་ཞབས་ཟུང་ཁུམས་པས་སྐྲག་པས་བརྒྱལ་གྱུར་ནས།། ཕྱོགས་བཅུར་ལང་ལོང་གྱུར་པས་ས་ལ་འགྱེལ་མཛད་ཅིང༌། །དེ་དག་སྟེང་ན་ཞབས་ཀྱི་མདུན་གྱིས་བརྫིས་པ་ནི། །མི་དང་མ་ཧེ་ཁྱུ་མཆོག་བོང་བུ་རྔ་མོང་དང༌། ཁྱི་དང་ལུག་དང་ཅེ་སྤྱང་གཡས་ཀྱི་ཞབས་ཀྱིས་བརྫིས། །བྱ་རྒོད་འུག་པ་བྱ་རོག་ ( ¡¶ ལུ ¡· + ནེ་ཙོ་ ) ཁྭ་ཁྱུང་ཆེན། ཁྱིམ་བྱ་བཞད་མནན་གཡོན་བརྐྱང་གར་མཛད་ལ་ཕྱག་འཚལ། །མགོན་པོ་ཁྱོད་ནི་ཁམས་གསུམ་བདག་ཉིད་ལ་སོགས་དང༌།།

དངོས་གྲུབ་བརྒྱད་སྩོལ་དེ་བཞིན་དབང་ཕྱུག་བརྒྱད་ཉིད་དང༌། །ཉོན་མོངས་གཅོད་པ་ལ་སོགས་དེ་ཉིད་དོན་སྟོན་ཕྱིར། །ཞལ་དང་ཞབས་དང་ཕྱག་མང་མངའ་བའི་སྐུ་ལ་ཕྱག་འཚལ་ལོ། །གང་ཞིག་ལྷ་དང་ཀླུ་དང་ཕྱོགས་སྐྱོང་བ་རྣམས་དང༌།། མཁའ་འགྲོ་མ་དང་འདྲེ་དང་རོ་ལངས་འབྱུང་པོ་དུ་མས་གང༌། །བྱ་རོག་འུག་པ་ཅེ་སྤྱང་ཧཱུྃ་དང་ཕཊ་སྒྲ་སྒྲོགས། །ཆུ་བོ་སྤྲིན་དང་མེ་དང་ཤིང་ཆེན་འཇིགས་པས་བརྒྱན ༑ ༑ སྐྱེས་བུ་དཔྱངས་པ་དང་ནི་ཤིང་རྩེར་བཙུགས་དང་སྲེག་ལ་སོགས། །རོ་རྣམས་རྒྱུ་མ་ནར་དང་ཀླད་པ་མཐོང་བ་དང༌། །དུམ་བུར་གྱུར་དང་རུལ་དང་ཀེང་རུས་ཀྱིས་གང་བ། །རྣལ་འབྱོར་རོལ་པ་དུར་ཁྲོད་འཇིགས་པ་ཚལ་ཆེན་དུ།། མགོན་པོ་ཁྱོད་ནི་སེམས་ཅན་དོན་ཀུན་མཛད་པའི་ཕྱིར། །སྙིང་རྗེ་ཁྲོས་པའི་དད་སྒྲོལ་ཉིད་ཀྱིས་ཧྲཱིཿཥྟཱི་ཡི། །སྔགས་དང་གར་གྱིས་སྲིད་གསུམ་འཁྲུལ་པ་གཅོད་མཛད་ཅིང༌། །བདེ་ཆེན་ངོ་བོས་རོལ་པ་མཛད་ལ་ཕྱག་འཚལ་ལོ། །ལྷ་དགུའི་རང་བཞིན་ཉམས་དགུའི་ཞལ་ལྡན་ཞིང༌། །བདུད་འཇོམས་སྟོང་ཉིད་དངོས་གྲུབ་བཅུ་དྲུག་ཞབས། །བྱང་ཆུབ་ལྷ་ནི་ཕྱག་དང་གསང་བའི་གནས། །རྒྱུད་གསུམ་གཉིས་མེད་ངོ་བོ་ཉིད་ལ་འདུད། །ཐོས་ཤིང་མཐོང་བས་དད་པའི་རླབས་གཡོས་ནས།། ཡུན་གྱི་དཔལ་དང་མགོན་དུ་བགྱི་བའི་ཕྱིར། །འབད་རྩོལ་དཀའ་བས་ཁྱོད་ཀྱི་ཞབས་བསྟེན་ནས། །ཐུགས་རྗེ་ཆེན་པོས་བདག་ལ་བྱིན་གྱིས་རློབས། །དེ་ལྟར་བསྟོད་ཅིང་གསོལ་བ་བཏབ་པ་ལས། །བྱུང་བའི་དགེ་བ་དྲི་མེད་གང་ཐོབ་དེས།། ནམ་མཁའི་མཐའ་དང་མཉམ་པའི་སེམས་ཅན་གྱིས། །འཇམ་དབྱངས་ཁྲོ་ཆེན་རྒྱལ་པོ་ཐོབ་པར་ཤོག།རྗེ་བཙུན་བསོད་ནམས་མཐའ་ཡས་རྩེར་གྱུར་པས།། འཇམ་དབྱངས་ཁྲོ་ཆེན་རྒྱལ་པོར་བསྟོད་མཛད་པ། །མི་ཤེས་བཞིན་དུ་གྲགས་པ་རྒྱལ་མཚན་གྱིས། །ཚིགས་སུ་བཅད་པ་བཞི་ཞིག་ཞབས་ཏོག་བགྱིས། །དགེ་བར་གྱུར་ཅིག། །།མངྒ་ལཾ་བྷ་ཝ་ཏུ།། །།༄༅། །བདུད་རྩི་འཁྱིལ་བའི་སྒྲུབ་ཐབས་ལས་སྦྱོར་དང་བཅས་པ་བཞུགས།

། ༄༅། །ཨོཾ་སྭ་སྟི་སིངྔྷཾ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ ༑ ༑ དཔལ་གསང་བ་འདུས་པའི་རྗེས་སུ་འབྲང་བ། སློབ་དཔོན་སངས་རྒྱས་ཡེ་ཤེས་ཞབས་ཀྱི་བརྒྱུད་པའི་མན་ངག་བདུད་རྩི་འཁྱིལ་བའི་མངོན་པར་རྟོགས་པ་ནི ༑ བསྒོམ་བཟླས་དང༌། གཏོར་མ་དང༌། འཕྲུལ་འཁོར་དང༌། སྦྱིན་སྲེག་དང༌། ཕྲིན་ལས་གང་ལ་ཡང་སྦྱར་བ་སྟེ་ལྔས་རྟོགས་པར་བྱའོ། །དེ་ལ་དང་པོ་བསྒོམ་བཟླས་ནི། རྣལ་འབྱོར་པས་ཁ་ལ་སོགས་པ་དག་པར་བྱས་ནས་སྟན་བདེ་བ་ལ་བསྡད་དེ། སྙིང་གར་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་བསམ། དེ་ལས་འོད་བྱུང་བས་བླ་མ་དང་བགེགས་མཐར་བྱེད་ལ་སངས་རྒྱས་དང་བྱང་ཆུབ་སེམས་དཔའི་འཁོར་གྱིས་བསྐོར་བ་སྤྱན་དྲངས། དེ་ལ་མེ་ཏོག་ལ་སོགས་པའི་མཆོད་པ་ལྔ་ཡིད་ཀྱིས་སྤྲུལ་ལ་སྔགས་ཀྱིས་དབུལ། དེའི་སྤྱན་སྔར་ཡན་ལག་བདུན་པ་བྱ་སྟེ ༑ ཀུན་ཏུ་བཟང་པོ་ནས་འབྱུང་བ་བཞིན་དུ། གང་ཞིག་ཐོག་མེད་སྲིད་པའི་ཆུ་ཀླུང་དུ། །ཞེས་བྱ་བའམ། རྡོ་རྗེ་གུར་ལས། དཀོན་མཆོག་གསུམ་ལ་བདག་སྐྱབས་མཆི། །ཞེས་བྱ་བ་ལ་སོགས་པ་གང་རུང་གིས་བྱ། དེ་ནས་གཞུང་གང་ལྟར་ཡང་རུང་བ་བཞིན་ཚད་མེད་བཞི་བསྒོམ་སྟེ་བསོད་ནམས་ཀྱི་ཚོགས་བསགས་པའོ

༑ ༑ བསོད་ནམས་ཀྱི་ཚོགས་དེ་ཙམ་སོག་པར་མི་ནུས་ན། མཆོད་པ་བྱས་པའི་རྗེས་ལ་བྱང་ཆུབ་ཀྱི་སེམས་བསྒོམས་པས་ཀྱང་བཏུབ་བོ། །དེ་ནས། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་ལ་སྣང་བ་མི་དམིགས་པར་བསྒོམས་ལ ༑ དེའི་ངང་ལས་པདྨ་དང་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་འོད་ཕར་འཕྲོས། འཕགས་པ་མཆོད། སེམས་ཅན་གྱི་དོན་བྱས་ཏེ་ཚུར་འདུས་པ་ལས། བདག་ཉིད་ཁྲོ་བོ་བདུད་རྩི་འཁྱིལ་བ་སྐུ་མདོག་ལྗང་ནག་ཞལ་གསུམ་ཕྱག་དྲུག་པ། ཞབས་གཡས་བསྐུམ་པས་བདུད་སྡིག་ཅན་ཆུང་མ་དང་བཅས་པ་མནན་ཅིང༌། གཡོན་བརྐྱང་པས་ཚོགས་བདག་མནན་པ། ཞལ་གཡས་དཀར་ཞིང་གཡོན་དམར་བ། སྐྲ་དམར་སེར་གྱེན་དུ་བརྫེས་ཤིང་སྨ་ར་སེར་པོ་དང་བཅས་པ། དམར་ཞིང་ཟླུམ་པའི་སྤྱན་གསུམ་དང་ལྡན་པ། ཁྲོ་གཉེར་དང་བཅས་ཤིང་མཆེ་བ་གཙིགས་པ། ཕྱག་དང་པོ་ཕྱག་རྒྱ་ཆེན་པོའི་ཕྱག་གིས་ཡུམ་ལ་འཁྱུད་པ། གཡས་ཀྱི་གཉིས་པ་ན་རྡོ་རྗེ། གསུམ་པ་ན་རལ་གྲི། གཡོན་གྱི་གཉིས་པ་ན་རིན་པོ་ཆེ། གསུམ་པ་ན་པདྨའོ། །གཟུགས་ཐུང་ཞིང་གསུས་ཁྱིམ་ཆེ་ལ་སྟག་གི་ཤམ་ཐབས་གྲོལ་བ། ཀླུ་ཆེན་པོ་བརྒྱད་ཀྱིས་བརྒྱན་པ་སྟེ། དེ་ཡང་སྤྱི་བོ་ལ་མཐའ་ཡས་སྔོན་པོ། རྣ་བ་ལ་འཇོག་པོ་དམར་པོ། དཔུང་པ་ལ་རིགས་ལྡན་ཁྲ་བོ། ལག་པ་ལ་ནོར་རྒྱས་དཀར་པོ། སྐ་རགས་ལ་དུང་སྐྱོང་སེར་པོ། རྐང་པ་ལ་པདྨ་སྔོ་སྐྱ ༑ མགྲིན་པར་པདྨ་ཆེན་པོ་སྔོ་སྐྱ། སེ་རལ་ཁར་ཀར་ཀོ་ཊ་ལྗང་གུའོ། །ཡུམ་ནི་ཞལ་གསུམ་ཕྱག་དྲུག་མ། རང་འོད་ཀྱི་རིག་མ་སྟེ། སྐྱེས་པ་དང་བུད་མེད་ཀྱི་ཁྱད་པར་མ་ཡིན་པ་ཐམས་ཅད་ཡབ་དང་འདྲ་བའོ། །མེ་རེ་རབ་ཏུ་འབར་བའི་དབུས་ན་བཞུགས་པར་བསམས་ཏེ་བསྙེན་པའོ། །སྐུ་གསུང་ཐུགས་ཀྱི་གནས་སུ་ཨོཾ་ཨཱཿཧཱུྃ་བསམ་ཞིང༌། སྙིང་གར་རང་དང་འདྲ་བའི་ཡེ་ཤེས་སེམས་དཔའ་བསྒོམས་ལ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་བསམས་ཏེ།

གཉིས་པ་ཉེ་བར་སྒྲུབ་པའི་ཡན་ལག་གོ །དེ་ནས་དེ་བཞིན་གཤེགས་པའི་ཚོགས་ཐམས་ཅད་བདུད་རྩི་འཁྱིལ་བའི་རང་བཞིན་དུ་སྤྱན་དྲངས་ལ ༑ བདག་གི་ལུས་ལ་བསྟིམ་པ་ནི་སྒྲུབ་པའི་ཡན་ལག་གོ །དེ་ནས་དེ་བཞིན་གཤེགས་པ་ཐམས་ཅད་སྤྱན་དྲངས་ལ་ཡིད་ཀྱིས་མཆོད་ལ། དབང་བསྐུར་བར་གསོལ་བ་བཏབ་ནས། དབང་བསྐུར་བའི་མཐར་སྤྱི་བོར་མི་བསྐྱོད་པས་དབུ་བརྒྱན་པ་ནི་སྒྲུབ་པ་ཆེན་པོའི་ཡན་ལག་གོ །དེ་ལྟར་སྐུ་བསྐྱེད་ལ། ཨོཾ་ཨཱཿབི་གྷྣཱུནྟ་ཀྲྀཏ་ཧཱུྃ། ཞེས་བྱ་བས། ལྷའི་ང་རྒྱལ་བརྟན་པར་བྱས་ལ་ཡུན་རིང་དུ་བསྒོམ་པར་བྱའོ ༑ ༑ དེ་ནས་གསང་སྔགས་བཟླ་བར་བྱ་སྟེ་བསྙེན་པའི་དུས་སུ་ནི་སེམས་དཔའ་སུམ་བརྩེགས་ཀྱི་ལྷའི་ང་རྒྱལ་ལ་དམིགས་ནས་བཟླས་ལ། ཕྲིན་ལས་ཀྱི་དུས་སུ་རང་གི་བ་སྤུའི་བུ་ག་ནས་རང་འདྲ་བའི་ཁྲོ་བོ་དཔག་ཏུ་མེད་པས་གཏམས་ཤིང༌། དེ་དག་ལས་ཀྱང་རང་འདྲ་བའི་ཁྲོ་བོ་དཔག་ཏུ་མེད་པ་སྤྲོས་པས། འཇིག་རྟེན་གྱི་ཁམས་ཐམས་ཅད་བཀང་ནས་ཇི་ལྟར་འདོད་པའི་ཕྲིན་ལས་བྱེད་པར་བསམ་ཞིང༌། ཁྲོ་བོའི་བཟླས་པ་འབྲུག་ལྟ་བུའི་སྒྲས་བཟླ་བར་བྱའོ། །དེ་ལ་སྔགས་ནི་འདི་ཡིན་ཏེ ༑ ན་མསྶ་མནྟ། ཀཱ་ཡ་ཝཱཀྩིཏྟ། བཛྲཱ་ནཱཾ། ན་མོ་བཛྲ་ཀྲོ་ངྷཱ་ཡ། མ་ཧཱ་དཾ་ཥྟྲཱོ་ཏྐ་ཊ་བྷཻ་ར་ཝཱ་ཡ། ཨ་སི་མུ་ས་ལ་པ་ར་ཤུ་པཱ་ཤ་ཧ་སྟཱ་ཡ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ། ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ། བི་སྥོ་ཊ་ཡ། བི་སྥོ་ཊ་ཡ། སརྦ་བིགྷྣཱནཱ། བི་ནཱ་ཡ་ཀཱ་ཎཱཾ། མ་ཧཱ་ག་ཎ་པ་ཏི་ཛཱི་བི་ཏ་ཨནྟ་ཀ་རཱ་ཡ་སྭཱ་ཧཱ། ལེའུ་བཅུ་བཞི་པ་ནས་འབྱུང་བའི་རྩ་བའི་སྔགས་སོ། །ན་མ་སྶ་མནྟ་ཀཱ་ཡ་ཝཱ་ཀྩི་ཏྟཱ་ནཱཾ། ཨོཾ་ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ ༑ བི་སྥོ་ཊ་ཡ། བིསྥོ་ཊ་ཡ། སརྦ་བིགྷྣཱན། བི་ནཱ་ཡ་ཀཱ་ཎཱཾ། མ་ཧཱ་ག་ཎ་པ་ཏི། ཛཱི་བི་ཏ་ཨནྟ་ཀ་རཱ་ཡ་ཧཱུྃ་ཕཊ། ལེའུ་བཅོ་ལྔ་པ་ནས་འབྱུང་བ་སྟེ་སྙིང་པོའི་སྔགས་སོ ༑ ༑ ཨོཾ་ཧུ་ལུ་ཧུ་ལུ།

ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། ཨ་མྲྀ་ཏེ་ཧཱུྃ་ཕཊ ༑ ལེའུ་བཅུ་བདུན་པ་ནས་འབྱུང་བ་ཉེ་བའི་སྙིང་པོའི་སྔགས་སོ། །ཨོཾ་ཨཱཿབིགྷྣཱནྟ་ཀྲྀ་ཏ་ཧཱུྃ་ཕཊ། ལེའུ་དང་པོ་ནས་འབྱུང་བ་འབྱིན་པའི་སྔགས་ལ་ཡི་གེ་གསུམ་གྱིས་བརྒྱན་པ་སྟེ། ཉེ་བའི་སྙིང་པོའི་སྙིང་པོའི་སྔགས་སོ། །དེ་དག་རྩ་བའི་སྔགས་ལ་མོས་ན་འབུམ་ཕྲག་བཞི། སྙིང་པོ་ཟློས་ན་འབུམ་ཕྲག་བརྒྱད། ཉེ་བའི་སྙིང་པོ་ཟློས་ན་འབུམ་ཕྲག་བཅུ་དྲུག ཉེ་བའི་སྙིང་པོའི་སྙིང་པོ་ཟློས་ན་འབུམ་ཕྲག་སུམ་ཅུ་སོ་གཉིས། སྔོན་དུ་བསྙེན་པས་ལས་ཐམས་ཅད་འགྲུབ་པར་འགྱུར་ར ༑ ༑ སྔོན་དུ་བསྒོམ་བཟླས་བསྟན་ཟིན་ཏོ།། །།དེ་ནས་གཏོར་མ་ནི་ཅི་འབྱོར་པའི་རྫས་བཤམས་ལ། ཉེ་བའི་སྙིང་པོ་ལན་གསུམ་གྱིས་སྦྱང༌། ཨོཾ་ཨཱཿཧཱུྃ་ཞེས་ལན་གསུམ་བཟླས་པས་འཇིག་རྟེན་གྱི་ཁམས་ཁེངས་པའི་སྣོད་ལྷ་རྫས་ཀྱི་བདུད་རྩིས་བཀང་བར་བསམ། དེ་ནས་བཅོམ་ལྡན་འདས་མདུན་དུ་གསལ་བར་དམིགས་ལ་དེ་ལ་ཡེ་ཤེས་པ་བསྟིམ་ལ་རྩ་བའི་སྔགས་ལན་གསུམ་བཟླས་པས་གཏོར་མ་གསོལ་ཏེ་མཉེས་པར་བསམ། ཡིད་ཀྱིས་མཆོད་པ་ལྔས་མཆོད། ཅི་འདོད་པའི་དོན་ལ་གསོལ་བ་བཏབ་ལ་ཡེ་ཤེས་པ་གཤེགས་སུ་གསོལ། །དམ་ཚིག་པ་བདག་ལ་བསྡུ། གཏོར་མ་ཆེན་པོ་འབུལ་ཡང་འདིའི་ལུགས་བཞིན་བྱེད་གསུང༌། གཏོར་མ་བསྟན་ཟིན་ཏོ།། །།དེ་ནས་འཕྲུལ་འཁོར་ནི་ལེའུ་བཅུ་བདུན་པ་ནས། གྲོ་ག་སོགས་ལ་འཁོར་ལོ་ནི། །ལས་ཀྱི་རྡོ་རྗེ་ལ་གནས་པས། །ཧྃ་ནི་དབུས་སུ་བཞག་ནས་སུ། །མིང་ནི་དབུས་སུ་འབྲི་བར་བྱ། །སྔགས་ཀྱི་ཡི་གེ་ཚིག་རྣམས་ཀྱིས། །བརྒྱན་ཏེ་རྟག་ཏུ་བཞག་པར་བྱ། །ཞེས་འབྱུང་བའི་དོན་ནི་འདི་ཡིན་ཏེ། གྲོ་ག་ལ་སོགས་པའི་གཞི་ལ་སྐྱེས་པ་བསྲུང་བར་འདོད་ན་གུར་གུམ། བུད་མེད་བསྲུང་བར་འདོད་ན་གི་ཝང་གིས་བྲི། དེ་ལ་ལྟེ་བ་ཤིན་ཏུ་ཡངས་པ། དཀྱིལ་དུ་སྣ་ཚོགས་རྡོ་རྗེ། ལྟེ་བ་དང་ཕྱི་རོལ་གཉིས་ཀ་ལ་མུ་ཁྱུད་དང་བཅས་པ། ལྟེ་བར་མགོ་གྲུ་གསུམ་ཆེན་པོ་དང་བཅས་པའི་ཧྃ།

དེའི་མགོའི་ནང་དུ། ཨོཾ་ཨཱཿབིགྷྣཱནྟ་ཀྲྀཏ་ཆེ་གེ་མོ་ལ་རཀྵ་ ¡Ã རཀྵ་ ( ¡¶ ཞ ¡· - རཀྵ་ ) ཀུ་རུ་ཧཱུྃ། ཞེས་བྲི། དེའི་ཐ་མ་ཉེ་བའི་སྙིང་པོའི་སྤེལ་ཚིག་དང་བཅས་པས་བསྐོར། ལྟེ་བའི་མུ་ཁྱུད་ལ་སྙིང་པོ་སྤེལ་ཚིག་དང་བཅས་པས་བསྐོར། ཕྱི་རོལ་གྱི་མུ་ཁྱུད་ལ་རྩ་བའི་སྔགས་སྤེལ་ཚིག་དང་བཅས་པས་བསྐོར། ཐམས་ཅད་མགོ་ཕྱིར་བསྟན་ལ་གཡས་སྐོར་དུ་བྲི་བར་བྱའོ། །དེ་ནས་རབ་ཏུ་གནས་པ་གཞུང་གཞན་དང་བསྟུན་ཏེ་བྱས་ལ་ ¡Ã དཔུང་པ་ལ་ ( ¡¶ ཞ ¡· - དཔུང་པ་ལ ་ ) བཏགས་ན་སྲུང་བའི་མཆོག་ཏུ་འགྱུར་རོ། །སྦྱིན་སྲེག་ནི་ལས་བཞི་སྟེ། ཞི་བ་ལ་ཁ་དོག་དཀར་ཞིང་ཟླུམ་པ། རྒྱས་པ་ལ་གྲུ་བཞི་སེར་པོ། དབང་ལ་དམར་པོ་ཟླ་གམ། དྲག་པོ་ལ་ནག་པོ་གྲུ་གསུམ་པ། ཐམས་ཅད་ཀྱང་ཁྲུ་གང་ལ་ཟབས་སུ་ཁྲུ་ཕྱེད་པ། མུ་རན་སོར་བཞི་བསྐྱེད་ནས་སོར་བཞི་དཔངས་སུ་བརྩིགས་ལ། ལྟེ་བ་དང་མུ་རན་ཐམས་ཅད་རྡོ་རྗེས་མཚན་པའོ། །དེར་ཅི་རིགས་པའི་ཤིང་བརྩིགས་ལ་མཆོད་པ་ལྔ་གཡོན་དུ་བཤམ ༑ ལས་དང་རྗེས་སུ་མཐུན་པའི་རྫས་དང་མར་མདུན་དུ་བཞག བདག་གི་རྣལ་འབྱོར་གསལ་བཏབ། ཐབ་ཏུ་མེ་སྦར། ཉེ་བའི་སྙིང་པོས་བསང༌། མེ་ལྷ་ཕྱག་གཉིས་པ་ར་སྐྱེས་ལ་ཞོན་པ། དབྱུག་པ་དང་གུནྡྷེ་བསྣམས་པ་མེའི་ཕྱོགས་ནས་བཀུག་ལ་ཐབ་ཏུ་བཞག མཆོད་རྫས་དང་བསྲེག་རྫས་ཡང་སྙིང་གིས་སྦྱངས་ལ་བདུད་རྩིར་བསྒྲུབ། ཕུད་ཅི་རིགས་པ་དབུལ། འབར་བའི་རྣམ་པར་བསམས་ལ། བདག་གི་སྐྱེད་ཆོག་བཞིན་དུ་ཐབ་ཏུ་བཅོམ་ལྡན་འདས་བསྐྱེད། མཆོད་པ་ལྔ་དབུལ ༑ སྔགས་བཞི་པོ་གང་རུང་ལས་ཀྱི་སྤེལ་ཚིག་དང་བཅས་པས་རྫས་རྣམས་དབུལ ༑ མཆོད་ལ་གསོལ་བ་བཏབ། བཟོད་པར་གསོལ་ཏེ་ཡེ་ཤེས་པ་གཤེགས་སུ་གསོལ་ལ་དམ་ཚིག་པ་བདག་ལ་བསྡུ། ཡང་ཐབ་ཏུ་མེ་ལྷ་གསལ་གདབ། ལྷག་མས་མཆོད་པ་བྱ། འདོད་པའི་དོན་ལ་གསོལ་བ་བཏབ། བཟོད་པར་གསོལ་ཏེ་གཤེགས་སུ་གསོལ། གཏོར་མ་བཏང་ལ་ཇི་ལྟར་བདེ་བའི་སྤྱོད་ལམ་བྱའོ། །དེ་ལ་བསྲེག་རྫས་ཀྱི་དངོས་གཞི་ནི། ཞི་བ་ལ་ཏིལ།

རྒྱས་པ་ལ་མེ་ཏོག་སེར་པོ་དང་ཟས་མཆོག དབང་ལ་སྦྲང་རྩི་དང་མེ་ཏོག་དམར་པོ། དྲག་པོ་ལ་ཁྲག་དང་ཡུངས་དཀར་དང་ལིངྒའོ། །བསྲེག་རྫས་གཞན་ཇི་ལྟར་འབྱོར་བ་རྣམས་ཀྱང་དབུལ་བར་བྱའོ ༑ ༑ ཨོཾ་ཨགྣ་ཡེ་སྭཱ་ཧཱ། ཞེས་བྱ་བ་ནི་མེ་ལྷའི་སྔགས་ཡིན་ལ། ལས་བཞིའི་ནི་ཤཱནྟིཾ་ཀུ་རུ་སྭཱ་ཧཱ། པུཥྟིཾ་ཀུ་རུ་ཨོཾ། ཝ་ཤཾ་ཀུ་རུ་ཧོ། མཱ་ར་ཡ་ཕཊ། ཅེས་བྱ་བས་ནད་ཞི་བ་དང༌། གདོན་ཞི་བ་དང༌། ཚེ་རྒྱས་པ་དང༌། ལོངས་སྤྱོད་རྒྱས་པ་དང༌། རྒྱལ་པོ་དང་བླུན་པོ་དབང་དུ་བྱ་བ་དང༌། དགྲ་དང་བགེགས་ཚར་གཅད་པ་ལ་སོགས་པ་གང་ལའང་སྦྱར་བར་བྱའོ། །སྤྱིན་སྲེག་བསྟན་ཟིན་ཏོ།། །།ཕྲིན་ལས་གང་ལ་ཡང་སྦྱར་བ་ནི། བསྙེན་པ་སྔོན་དུ་སོང་ནས་སེར་བ་བཟློག་པ་དང༌། སྲིའུ་གསོ་བ་ལ་སོགས་པ་རང་གི་བློས་དཔྱད་ཅིང་གང་ལའང་སྦྱར་བར་བྱའོ། །གང་ལ་ཡང་སྦྱར་བ་བསྟན་ཟིན་ཏོ།། །།འཇམ་དཔལ་གྱིས་སངས་རྒྱས་ཡེ་ཤེས་ཞབས་ལ་རྗེས་སུ་གདམས། དེས་མར་མེ་མཛད་བཟང་པོ་ལ། དེས་དཔལ་སྡེ་ལ། དེས་བི་མ་ལ་གུཔྟ་ལ། དེས་རིན་ཆེན་གྲགས་པ་ལ། དེས་པེནྡ་པ་ལ། དེས་གཉན་ལོ་ཙཱ་བ་ལ། དེས་དགེ་བཤེས་ཁའུ་བ་ལ། གཉན་དང་ཁའུ་བ་གཉིས་ཀ་ལས་རྗེ་བཙུན་ས་སྐྱ་པས་གསན་ནོ།། བདུད་རྩི་འཁྱིལ་བའི་མན་ངག་ཟབ་མོ། ཀཱིརྟི་ངྷཱ་ཛས་ཡི་གེར་བྲིས་པ་རྫོགས་སོ།། འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 446PAGE 445 EMBED CorelDRAW.Graphic.9 EMBED CorelDRAW.Graphic.9 EMBED CorelDRAW.Graphic.9 