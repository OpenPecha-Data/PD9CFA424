སྦྱིན་སྲེག་དང་འཕྲུལ་འཁོར་ལ་སོགས་པ་མི་དགོས་པར་ཚེགས་ཆུང་ངུས་སྒྲུབ་པ་པོ་ལ་འགྲུབ་པར་འགྱུར་བར་གདོན་མི་ཟ་ཞིང་ཐེ་ཚོམ་མེད་དོ། །དེ་ལྟར་ན་ལེའུ་གསུམ་གྱི་ལེའུ་དང་པོ་ནས། སྦྲང་རྩི་མཚལ་དང་ག་པུར་དང༌།། ཞེས་པ་ནས། དངོས་གྲུབ་ཐམས་ཅད་འཇུག་བྱེད་ཡིན། །ཞེས་པའི་བར་གྱིས་བཟའ་བའི་དམ་ཚིག་མདོར་བསྟན་ནས། དེ་རྒྱས་པར་བཤད་པ་ཡིན་ནོ༑༑གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས། གསང་བའི་མཆོད་པ་ནི་བཟའ་བའི་དམ་ཚིག་དང་ཕོ་ཉ་བསྟེན་ཅིང་མཆོད་པའོ། །བསྙེན་བཀུར་གྱི་ཆོ་ག་ནི་ཕོ་ཉ་ལ་བསྙེན་བཀུར་བྱ་བའི་ཆོ་ག་སྟོན་པའི་ལེའུ་སྟེ། སུམ་ཅུ་རྩ་གསུམ་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་སུམ་ཅུ་རྩ་གསུམ་པའི་རྣམ་པར་བཤད་པའོ། ། ལེའུ་སུམ་ཅུ་རྩ་བཞི་པ། རྩ་ལྔ་པ། རྩ་དྲུག་པ། རྩ་བདུན་པ་སྟེ། ལེའུ་བཞི་དྲང་དོན་དུ་བཤད་པས་ཕྱིའི་སྦྱིན་སྲེག་དང༌། བཟླས་པ་ལ་སོགས་པ་བསྟན་པའི་སྒོ་ནས་ལམ་གྱི་གསང་བ་སྒྲུབ་པའི་ཡན་ལག་བསྟན་ལ། ངེས་དོན་གྱི་ཕྱག་རྒྱ་བཞི་བཤད་པས་ལེའུ་དང་པོར། མཆོད་བཞི་དཔའ་བོ་ཆེན་པོ་ནི

༑ ༑ ཞེས་པ་ལ་སོགས་པས་ཕྱག་རྒྱ་བཞིའི་རྫོགས་རིམ་མདོར་བསྟན་པ་དེའི་རྒྱས་བཤད་ལམ་གྱི་གསང་བ་དངོས་རྫོགས་པའི་རིམ་པ་ཕྱག་རྒྱ་བཞི་ལ་བརྟེན་ནས་བསྒོམ་པ་སྟོན་ཏོ། །དེ་ལས་ཀྱང་ལེའུ་སུམ་ཅུ་རྩ་བཞི་པ་འདིས་དྲང་དོན་དུ་བཤད་པས་ཕྱིའི་ཕྲིན་ལས་བཞི་ལས་བཞི་སྒྲུབ་པའི་སྦྱིན་སྲེག་སྟོན་ལ། དེ་ཉིད་ལ་ངེས་དོན་བཤད་པས་བདེ་བ་སྔོན་དུ་སོང་བའི་སྟོང་པ་བསྒོམ་པ་ཕྱག་རྒྱ་ཆེན་པོ་རྫོགས་པའི་རིམ་པ་སྟོན་ཏོ། །ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན། འདི་ལ་གསུམ་སྟེ། སྦྱིན་སྲེག་དང་རྫོགས་རིམ་བསྒོམ་པའི་སྔོན་དུ་བསྐྱེད་པའི་རིམ་པ་ལྷ་སུམ་ཅུ་རྩ་བདུན་གྱི་དཀྱིལ་འཁོར་གྱི་འཁོར་ལོ་རྫོགས་པར་བསྒོམ་པ་བསྟན་པ་དང༌། སྦྱིན་སྲེག་དང་རྫོགས་རིམ་ཉིད་བསྟན་པ་དང༌། དེ་གཉིས་ཀའི་ཕན་ཡོན་བསྡུས་ནས་བསྟན་པའོ། །དང་པོ་ནི་དེ་ནས་ཞེས་པ་ལ་སོགས་པས་ཚིགས་སུ་བཅད་པ་གཅིག་སྟོན་ཏེ། དེ་ནས་ཏེ་ལེའུ་སུམ་ཅུ་རྩ་གསུམ་པ་བཤད་པའི་རྗེས་ལའོ། ། མཁའ་འགྲོ་མའི་དྲ་བ་ནི་བདེ་མཆོག་ཡིན་ལ། དེའི་འཁོར་ལོ་ཆོ་ག་རྒྱས་པ་ནི་སྦྱིན་སྲེག་བྱེད་པ་དང་རྫོགས་རིམ་བསྒོམ་པ་ལ་སྔོན་དུ་ལྷ་སུམ་ཅུ་རྩ་བདུན་ཚང་བའི་བསྐྱེད་པའི་རིམ་པ་སྔོན་དུ་འགྲོ་བས་བྱ་ཞེས་པའི་དོན་ཏོ། །ཕྱིའི་ཞི་བ་ལ་སོགས་པ་ལས་བསྒྲུབ་པ་དང༌། རྫོགས་པའི་རིམ་པ་བསྒོམ་པའི་ལས་གང་ཡིན་པས་ལས་དེ་བྱེད་པའི་སྔོན་དུ་བསྐྱེད་པའི་རིམ་པ་འགྲོ་དགོས་པར་རྒྱུད་ཀུན་ལས་བརྗོད་པས་ན། བསྐྱེད་རིམ་སྔོན་དུ་སོང་བ་ལས་དེ་དག་འགྲུབ་པར་ཐེ་ཚོམ་མེད་པའོ། །གཉིས་པ་སྦྱིན་སྲེག་དང་རྫོགས་རིམ་སྟོན་པ་གཉིས་ལས། དང་པོ་དྲང་དོན་དུ་བཤད་པས་ཕྲིན་ལས་བཞི་བསྒྲུབ་པའི་སྦྱིན་སྲེག་ལྟར་ན་དཔའ་བོ་ཀུན་ཞེས་པ་ལ་སོགས་པའི་ཚིག་གཅིག་གིས་འཇིག་རྟེན་པའི་མེ་ལྷ་འབར་བའི་རྣམ་པར་ཐིམ་པའམ། མ་ཐིམ་ན་འཇིག་རྟེན་པའི་མེ་ལྷའི་ཁོག་པར་འཇིག་རྟེན་ལས་འདས་པའི་མེ་ལྷའི་དམ་ཚིག་པ་བསྐྱེད་པ་ལ་ཡེཤེས་པ་གཞུག་པ་བསྟན།

དཔའ་བོ་ཞེས་པ་ལ་སོགས་པའི་ཚིག་རྐང་གཉིས་ཀྱིས་འཇིག་རྟེན་ལས་འདས་པའི་མེ་ལྷ་གསལ་བར་དམིགས་ནས་བསྲེག་རྫས་ཀྱིས་ཆགས་པར་བྱ་བ་བསྟན། གོ་མཾ་ས་ལ་སོགས་པའི་ཚིགས་བཅད་གཅིག་གིས་སྲེག་རྫས་བསྟན། དེ་ནས་འབར་ཕྲེང་ཞེས་པ་ནས་གཉིས་སུ་མེད་བདེ་བ། ཞེས་པའི་བར་གྱིས་འཇིག་རྟེན་ལས་འདས་པའི་མེ་ལྷ་རྟེན་དང་བརྟེན་པར་བཅས་པ་སྐྱེས་པ་རྒྱས་པར་བསྟན། ཆོ་གའི་རིམ་པ་ཞེས་པ་ལ་སོགས་པའི་ཚིགས་སུ་བཅད་པ་གཅིག་གིས་ཕྲིན་ལས་བཞིའི་སྦྱིན་སྲེག་བྱེད་པའི་དུས་སུ་ཁཎྜ་རོ་ཧཱ་བཞིས་ལས་སོ་སོར་བྱ་བ་བསྟན་ཏོ། །དེ་དག་གི་ཆོ་གའི་རིམ་པ་ནི་དང་པོ་བསྐྱེད་རིམ་གྱི་དཀྱིལ་འཁོར་འཁོར་ལོ་རྫོགས་པར་བསྒོམས་ནས། ལྷ་རྣམས་རང་ལ་བསྡུ་སྟེ། རང་ཉིད་གཙོ་བོ་ཡབ་ཡུམ་གྱི་ང་རྒྱལ་དུ་གནས་པར་བྱས་ལ། ལས་གང་བྱེད་པ་དང་མཐུན་པའི་ཕྱོགས་དང༌། དུས་དང་ཐབ་དང་བསྲེག་རྫས་དང་ལྡན་པས་མེའི་ནང་དུ་འཇིག་རྟེན་པའི་མེ་ལྷ་དམ་ཚིག་སེམས་དཔའ་བསྐྱེད། དེ་ལ་ཡེ་ཤེས་སེམས་དཔའ་བཅུག་ནས་མཆོད་རྫས་དང་བསྲེག་རྫས་ཕུལ་བའི་རྗེས་ལ་མེ་ལྷ་ ( ¡¶ ལུ ¡· + མེ་ ) འབར་བ་རང་ལ་བསྟིམ་པའམ། ཡང་ན་མེ་ལྷ་རང་གི་ཐུགས་ཀར་འཇིག་རྟེན་ལས་འདས་པའི་མེ་ལྷ་དཀྱིལ་འཁོར་གྱི་འཁོར་ལོ་རྫོགས་པར་བྱང་ཆུབ་པ་ལྔའམ་སྐད་ཅིག་མས་བསྐྱེད་པ་ནི་དཔའ་བོ་སྟེ་ཉི་ཤུ་རྩ་ལྔ་པོ་ཀུན་དང༌། རྣལ་འབྱོར་མ་སུམ་ཅུ་རྩ་བདུན་པོ་རྣམས་པདྨའི་ལྟེ་བར་ཞེས་པ་ནི། མེ་ལྷ་མེ་འབར་བ་ལ་ཐིམ་པར་བྱས་ན། ཐབ་ཀྱི་ནང་གི་པདྨ་འདབ་མ་བརྒྱད་པའི་ལྟེ་བར་ངེས་པར་སྦྱར་བ་ནི་བསྒོམ་པར་བྱ་བའམ། འཇིག་རྟེན་པའི་མེ་ལྷ་མེ་འབར་བ་ལ་མ་བསྟིམ་ན། དེའི་སྙིང་གའི་པདྨའི་ལྟེ་བར་ལྷ་རྣམས་ངེས་པར་སྦྱར་བར་བྱའོ ༑ ༑ དེ་ལ་ཡེ་ཤེས་སེམས་དཔའ་སྤྱན་དྲང་བ་ནི། འབར་བའི་ཕྱག་རྒྱ་དང་ཕཻཾ་བརྗོད་དེ་རང་གི་སྙིང་གའི་ཧཱུྃ་ལས་འོད་འཕྲོས་པས་ཡེ་ཤེས་སེམས་དཔའ་སྤྱན་དྲངས་པ་ཏེ། ཛཿཧཱུྃ་བྃ་ཧོཿས་འཇིག་རྟེན་པའི་མེ་ལྷའི་སྨིན་མའི་བར་ཏེ།

དབུས་ནས་མར་ངེས་པར་བཞག་ནི། དེ་ནས་བཅུག་པས་ཨ་ཝ་ངྷཱུ་ཏཱིའི་གནས་དེ་བཞིན་ནི། འཇིག་རྟེན་པའི་མེ་ལྷ་ཨ་བ་ངྷཱུ་ཏཱིའི་གནས་ནས་ ( ¡¶ ཞ ¡· + མར་ ) ཞུགས་ནས། མེ་ལྷའི་ཐུགས་ཀའི་ལྷ་སོ་སོའི་སྨིན་མཚམས་ནས་མར་ཞུགས་པར་བསམ་མོ། །དཔའ་བོ་རྨེ་བརྩེགས་ནི་འཇིག་རྟེན་ལས་འདས་པའི་མེ་ལྷའོ། །ཆགས་བྱས་ལ་ཞེས་པ་ནི་ལྷ་རྣམས་མངོན་སུམ་ལྟ་བུར་གསལ་བར་དམིགས་པའམ། འཇིག་རྟེན་ལས་འདས་པའི་ལྷ་རྣམས་བསྲེག་རྫས་ལ་ཆགས་པར་དམིགས་པ་ཡིན་ཞེས་ཀྱང་གསུང་ངོ༌། །དེའི་རྗེས་ལ་དེ་ནས་བསྲེག་རྫས་རྣམས་མེས་བསྲེག་པར་བྱ་བ་ཡིན་གྱི། དེ་ལྟར་མ་བྱས་པར་གཞན་དུ་བསྲེག་བྱེད་རྣམས་བསྲེག་པ་མིན་ཞེས་པའི་དོན་ཏོ། །བསྲེག་རྫས་རང་གང་བསྲེག་ཅེ་ན། གོ་མཾ་ས་སྟེ་བ་ལང་གི་ཤ རུ་ངྷི་ར་ནི་དེ་ཉིད་ཀྱི་ཁྲག་དང་བཅས་ཞེས་པས་ཤ་ལྔ་ཀ་ཡང་གཟུང་ངོ༌། །གཞན་ཡང་འབད་པས་བསྲེག་བྱ་ལྔ་ནི་བདུད་རྩི་ལྔ་སྟེ། དེ་ནི་བསྲེག་རྫས་བསྡུས་པའོ། །བསྲེག་རྫས་རྒྱས་པ་ནི་དེ་ནས་འབར་བའི་མེ་ལ་བསྲེག་བྱ་དགུ་ནི་ཤ་ལྔ་དང་བདུད་རྩི་ལྔ་ལས་ཤ་ཆེན་གཉིས་གཅིག་ཏུ་བགྲངས་པས་དགུ་ནི་བྱ་བ་ཡིན་ཞེས་བྱའོ ༑ ༑ ཡང་ན་གོ་མཾ་ས་དང་རུ་ངྷིར་བཅས་ནི། རྒྱས་པའི་བསྲེག་རྫས་ཡིན་ལ ༑ དེ་བཞིན་དུ་ཞོ་དང༌། མེ་ཏོག་དམར་པོ་དང༌། ཨུཏྤལ་དམར་པོ་དང༌། ཤ་ཆེན་ལ་སོགས་པ་ནི་ཞི་བ་དང་དབང་དུ་བྱ་བ་དང་དྲག་ཤུལ་སྤྱོད་པ་ལ་སོགས་པའོ། །འབད་པས་བསྲེག་བྱ་ལྔ་ནི་དང་པོ་བསྲེག་བླུགས་ལྔ་དབུལ་བར་བྱ་སྟེ། དེའི་རྗེས་ལ་ཇི་ལྟར་རིགས་པར་བྱ་བ་ཡིན་ལ། དེ་ནས་འབར་བའི་མེ་ལ་བསྲེག་བྱ་དགུ་འབུལ་བ་ནི་སྔར་མ་དང་འདྲའོ། །སྔར་གྱི་འཇིག་རྟེན་ལས་འདས་པའི་མེ་ལྷ་བསྐྱེད་པ་དེ་རྟེན་དང་བརྟེན་པར་བཅས་པ་རྒྱས་པར་བསྟན་པ་ནི། དེ་ནས་འབར་ཕྲེང་རྒྱ་མཚོར་ནི། །ཞེས་པ་འདི་ནི་མེ་ལྷ་འབར་བ་ལ་ཐིམ་པའི་དབང་དུ་བྱས་པ་ཡིན་ཏེ། དེ་ཡང་མེའི་ནང་དུ་རྟེན་གཞལ་ཡས་ཁང་རྩེགས་མ་བསྒོམས་པ་ནི། ཀུན་ནས་སྒོའི་འཁོར་ལོར་བསམ་ཞེས་པའོ།

།དེའི་ནང་དུ་བརྟེན་པ་ལྷ་བསྒོམ་པ་ནི། དཔའ་བོའི་དབང་པོ་ཞལ་བཞི་པ་ཞེས་པས་གཙོ་བོ་ཡབ་ཡུམ་བསྒོམ་པ་བསྟན་ལ། དཔའ་བོའི་གནས་ནི་དབུས་ཀྱི་ལྟེ་བ་ཡིན་ལ། དེའི་ཕྱོགས་ཀྱི་འདབ་མ་བཞི་ལ། ཕོ་ཉ་མོ་ནི་བཞི་པོ་དག་ནི་སྙིང་པོའི་རྣལ་འབྱོར་མ་བཞི། དེའི་ཕྱི་རོལ་གྱི་འཁོར་ལོ་རིམ་པ་གསུམ་ལ་དཔའ་བོ་ཉི་ཤུ་རྩ་བཞི་པོ་ཀུན་དང་རང་གི་དཔའ་མོ་གཉིས་སུ་མེད་པའི་བདེ་བ་དང་ལྡན་པར་བསམས་པ་དང༌། དེ་དག་གི་ཤུགས་ལས་སྒོ་མཚམས་མ་རྣམས་ཀྱང་བསམ་པར་ཤེས་པར་བྱའོ། །ལས་བཞི་པོ་སོ་སོར་བསྒྲུབ་པའི་ཏིང་ངེ་འཛིན་བསྟན་པ་ནི། ཆོ་གའི་རིམ་པ་ཇི་བཞིན་དུ་ཞེས་པ་ཞི་བ་དང༌། རྒྱས་པ་དང༌། དབང་དང༌། དྲག་པོ་རྣམས་ལ་ཁཎྜ་རོ་ཧཱ། ཕྱི་རོལ་སྦྱོར་ཞེས་པ་ནི། ལས་བཞིའི་བྱེ་བྲག་གིས་ཁཎྜ་རོ་ཧཱ་དེ་ཁཎྜ་རོ་ཧཱ་བཞིས་ཕྱི་རོལ་སྦྱོར། ཞེས་པ་ལས་བཞི་བསྒྲུབ་པ་ནི། དེ་ཡང་ཞི་བའི་ལས་བསྒྲུབ་པ་ན། རང་གི་སྙིང་གའི་ས་བོན་ལས་ཁཎྜ་རོ་ཧཱ་སྐུ་མདོག་དཀར་མོ་བཏོན་ལ། དེས་བསྒྲུབ་བྱ་མདུན་དུ་དགུག་སྟེ། དེའི་སྣ་བུག་གཡོན་པ་ནས་ཁཎྜ་རོ་ཧཱ་བཅུག་ལ་ནད་དང་བགེགས་ལ་སོགས་པ་ཐམས་ཅད་ཞི་བར་བྱེད་པའི་ཞི་བའི་སྦྱིན་སྲེག་བྱའོ། །རྒྱས་པ་དང་དབང་དུ་བྱ་བ་ཡང་དེས་བསྒྲེས་ཏེ་ཤེས་པར་བྱས་ལ ༑ ཁྱད་པར་དུ་དྲག་པོ་ལ་ནི་རང་གི་སྙིང་ག་ནས་ཁཎྜ་རོ་ཧཱ་ནག་མོ་སྤྲུལ་ལ། དེས་བསྒྲུབ་བྱ་གདུག་པ་ཅན་མདུན་དུ་བཀུག་སྟེ། དེའི་སྣ་བུག་གཡས་པ་ནས་ཁཎྜ་རོ་ཧཱ་བཅུག་ལ། དེའི་སྲོག་དང་རྣམ་པར་ཤེས་པ་ཁཎྜ་རོ་ཧཱས་ཁྱེར་ནས་བདེ་བ་ཅན་དུ་བསྐྱལ་ནས། དེའི་ཤ་བསྲེག་རྫས་ལ་བསྟིམ་པར་བསམས་ལ་སྦྱིན་སྲེག་བྱའོ། །རང་གི་གཟུགས་སུ་མངོན་ཞེན་པ་ནི། ལས་དེ་དག་བསྒྲུབ་པའི་དུས་སུ་ཁཎྜ་རོ་ཧཱའི་གཟུགས་ཁ་དོག་སོ་སོར་བསམ་པ་ཡིན་ལ ༑ དེ་ཡང་འཁོར་ལོ་སྟེ་གཞལ་ཡས་ཁང་གི་དབུས་སུ་བསྟན་པ་ནི་བསྒོམ་པར་ཤེས་པར་བྱའོ། །དེ་ཉིད་ལ་ངེས་དོན་དུ་བཤད་པས་ཕྱག་རྒྱ་ཆེན་པོ་རྫོགས་པའི་རིམ་པ་སྟོན་ཏེ།

འདི་བསྒོམ་པའི་རིམ་པ་ནི་དང་པོར་ལྷ་སུམ་ཅུ་རྩ་བདུན་གྱི་དཀྱིལ་འཁོར་གྱི་འཁོར་ལོ་རྫོགས་པར་བསྒོམས་ཏེ། སྔགས་ཀྱི་མཆོད་པ་ལ་སོགས་པས་མཆོད་ལ། ལྷ་རྣམས་མ་བསྡུས་པར་ཡབ་ཡུམ་གཉིས་ཀྱི་གནས་ལྔ་བྱིན་གྱིས་བརླབ་པ་བྱ་བ་ནི་ཡབ་ཀྱི་དཔྲལ་བར་ཡུམ་གྱི་རྩ་སྔགས། མགྲིན་པར་སྙིང་པོ། ཐུགས་ཀར་ཉེ་སྙིང༌། ལྟེ་བར་སྭཱ། བརླ་གཉིས་ལ་ཧཱ་བཀོད་ལ་དེ་དག་ཀྱང་དཀར་པོ་དང༌། དམར་པོ་དང༌། སྔོན་པོ་དང་ ༑ སེར་པོ་དང༌། ལྗང་གུར་གོ་རིམ་བཞིན་དུ་དགོད་དོ། །ཡུམ་གྱི་དཔྲལ་བར་ཡབ་ཀྱི་རྩ་སྔགས། མགྲིན་པར་སྙིང་པོ། སྙིང་གར་ཉེ་སྙིང༌། ལྟེ་བར་སྭཱ། བརླ་གཉིས་ལ་ཧཱ་རྣམས་ཁ་དོག་སྔ་མ་དང་འདྲ་བར་དགོད། ཡབ་ཀྱི་གསང་གནས་མི་དམིགས་ཏེ་སྟོང་པར་བྱས་པའི་ངང་ལས་ཧཱུྃ་ལས་རྡོ་རྗེ་དམར་པོ་རྩེ་ལྔ་པ་དེའི་བུ་ག་བྷྱྃ་སེར་པོས་བྱིན་གྱིས་བརླབས། ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས། ཨ་ལས་པདྨ་དམར་པོ་འདབ་མ་གསུམ་པ། ཟེ་འབྲུ་ལ་དྷྱྃ་སེར་པོས་བྱིན་གྱིས་བརླབས་ཏེ། དེ་ནས་ཡབ་ཡུམ་ཐབས་ཤེས་རབ་སྙོམས་པར་ཞུགས་པ་ལས་རྩ་སྔགས་ལ་སོགས་པའི་ཡི་གེ་རྣམས་ཀྱང་ཐད་ཀ་ཐད་ཀར་སྙོམས་པར་ཞུགས་པས་ཡབ་ཀྱི་སྨིན་མཚམས་ཀྱི་མཛོད་སྤུའི་ཧྃ་ལས་ཐིག་ལེ་དཀར་པོ་ཡུངས་དཀར་གྱི་འབྲུ་ཙམ་ཞིག་རྩ་དབུ་མའི་ནང་ན་མར་བབས་ཏེ་གསང་གནས་སུ་བྱོན། ཡུམ་གྱི་སྨིན་མཚམས་ཀྱི་ཧཾ་ལ་ཐིག་ལེ་དམར་པོ་ཡུངས་དཀར་གྱི་འབྲུ་ཙམ་ཞིག་ཡུམ་གྱི་རྩ་དབུ་མའི་ནང་ན་མར་འབབས་ཏེ་ཡུམ་རང་གི་མཁར་བྱོན། དེ་ལྟ་བུའི་ཐིག་ལེ་དཀར་དམར་གཉིས་ཀྱི་ཡི་གེ་གཉིས་གནས་སུ་འདྲེས་པས་ཐིག་ལེ་དཀར་དམར་གྱི་རྣམ་པ་ཡུངས་དཀར་གྱི་འབྲུ་ཙམ་པ་ཞིག་ལ་ཤེས་པ་གཏད་ལ། འོག་རླུང་ཅུང་ཟད་བསྐུམ་པའམ ༑ ཡང་ན་སྟེང་རླུང་ཅུང་ཟད་མནན་ཅིང་བསྒོམ། རླུང་བསྐུལ་བའམ་མནན་པ་ཧ་ཅང་དྲག་ན་བདེ་བ་སྟོར་ནས་འགྲོ་བས་མི་དྲག་ཙམ་བྱ། དེ་ལྟར་བསྒོམས་པས་བདེ་བ་ཤས་ཆེ་ན་ཐིག་ལེ་མར་མཆོར་བ་ཡིན་པས།

དེའི་དུས་སུ་ཨཱ་ལི་ངག་ཏུ་བརྗོད་ཅིང་རྡོ་རྗེའི་ལམ་ནས་ཐིག་ལེ་ཡབ་ཀྱི་རྩ་དབུ་མའི་ནང་ན་ཡར་གྱེན་ལ་ཅུང་ཟད་གཡོ་བར་བསམས་ལ་དྲངས། བདེ་བ་ཤས་ཆུང་ན་ཐིག་ལེ་དེ་ཡུམ་གྱི་པདྨར་བསམ། དེ་ལྟར་བསྒོམས་པས་བདེ་བ་ཚད་དུ་སྐྱོལ་ནས་ཡབ་ཡུམ་གཉིས་བདེ་བ་ཆེན་པོས་ཚིམ་པ་དང༌། རིམ་གྱིས་འཁོར་ལོ་ལྔའི་ལྷ་ཡང་བདེ་བ་ཆེན་པོས་ཚིམ་པར་བྱའོ། །དེ་ནས་གཞལ་ཡང་ཁང་དང་དུར་ཁྲོད་དང་སྣོད་བཅུད་ཐམས་ཅད་ཀྱང་བདེ་བའི་རྣམ་པར་ ( ¡¶ ལུ ¡· + སྤྱན་དྲངས་པར་ ) བསྒོམ་མོ། །དེ་ལྟར་བདེ་བ་ཚད་དུ་རྫོགས་པ་དང༌། དེ་ནས་གསང་གནས་ཀྱི་ཐིག་ལེ་དཀར་དམར་ཡུངས་དཀར་གྱི་འབྲུ་ཙམ་པ་དེ་ལས་འོད་ཟེར་དཀར་དམར་གྱི་རྣམ་པ་ཡབ་ཉིད་ཀྱི་རྩ་དབུ་མ་ནས་བྱུང་ནས་སྣ་བུག་གཡས་པ་ནས་སྤྲོས་ཏེ། སྣོད་བཅུད་ཐམས་ཅད་ལ་ཕོག་པས་སྣོད་བཅུད་ལ་ཐིམ་པར་བསམ། དེ་ནས་འོད་ཟེར་གཉིས་པ་ཞིག་སྤྲོས་པས་བཅུད་ཐམས་ཅད་བདག་གི་སྣ་བུག་གཡོན་ནས་ཞུགས་ཏེ། རྩ་དབུ་མའི་ནང་ན་མར་སོང་ནས་གསང་གནས་ཀྱི་ཐིག་ལེ་ལ་བསྟིམ། དེ་ནས་སྲུང་འཁོར་དང་དུར་ཁྲོད་ཀྱང་གསང་གནས་ཀྱི་ཐིག་ལེ་ལ་བསྡུ། དེ་ནས་ཡང་དེ་ལས་འོད་འཕྲོས་པས་འཁོར་ལོ་ལྔའི་ལྷ་ཐམས་ཅད་ཀྱང་དམ་ཚིག་གི་འཁོར་ལོ་ནས་བཟུང་སྟེ་ ¡Ã རིམ་གྱིས་ ( ¡¶ ལུ ¡· - རིམ་གྱིས་ ) ཕྱོགས་གཡོན་སྐོར་དང་ ( ¡¶ ལུ ¡· བཞི ) ། མཚམས་གཡས་སྐོར་གྱི་བདག་གི་སྣ་བུག་གཡོན་ནས་བསྡུས་ཏེ། དབུ་མ་ནས་ཞུགས་ནས་གསང་གནས་ཀྱི་ཐིག་ལེ་ལ་བསྟིམ་པའམ། ཡང་ན་ཕྱི་མ་ཕྱི་མ་ནང་མ་ནང་མ་ལ་རིམ་གྱིས་བསྡུས་ཏེ། མཁའ་འགྲོ་མ་ལ་སོགས་པ་བཞི་ལ་བསྡུ། དེ་དག་ཀྱང་གཙོ་བོའི་ཞལ་བཞིར་བསྡུས་ལ་གཙོ་བོ་ཡབ་ཡུམ་རང་ཡང་འོད་དུ་ཞུ་ནས་ཐིག་ལེ་ལ་ཐིམ་སྟེ་ཐིག་ལེ་དམར་སྐྱའི་ངོ་བོར་བསམས་ལ་དེ་ལ་སེམས་གཏད་ཅིང་བསྒོམ་མོ། །དེ་ལྟར་བསྒོམས་པས་ལྷག་མཐོང་བདེ་བ་ཤས་ཆེ་སྟེ། མི་བཟོད་པ་དང་ཀུ་ཅོའི་སྒྲ་འབྱིན་པ་ལ་སོགས་པ་བྱུང་ན་ཐིག་ལེ་དེ་ཉིད་ཀྱང་མི་དམིགས་པར་བྱ།

དེས་ཞི་གནས་མི་ ( ¡¶ ལུ ¡· - མི་ ) རྟོག་པ་ཤས་ཆེ་སྟེ་དྲན་པ་མེད་པ་ལ་སོགས་པར་འགྲོ་ན་ཡང་སྟོང་པའི་ངང་ལས་ཐིག་ལེ་དམར་སྐྱར་དམིགས་ཏེ། དེ་ཡང་བདེ་བའི་ངོ་བོར་སེམས་གཏད་ཅིང་བསྒོམ་མོ། །དེ་ལྟར་ཡང་དང་ཡང་དུ་བསྒོམས་པས་བདེ་སྟོང་ཟུང་དུ་ཆུད་པ་དང་ ༑ དེ་ལས་ལྡང་བའམ། ཡང་ན་ཐིག་ལེ་ལ་དམིགས་ཤིང་བདེ་བ་བསྒོམས་པ་ལས་དེས་སེམས་གཡེངས་པར་གྱུར་ཏེ། དེ་ལས་ལྡང་བར་འདོད་ན་ཐིག་ལེ་ལས་ཧཱུྃ་དེ་ལས་གཙོ་བོ་ཡབ་ཡུམ་དུ་དམིགས་ལ། གསང་གནས་ཀྱི་ཐིག་ལེ་དེ་ལས་བདེ་ཆེན་གྱི་འཁོར་ལོའི་མཁའ་འགྲོ་མ་ལ་སོགས་པ་སྤྲོ། དེ་བཞིན་དུ་རིམ་གྱིས་ཐུགས་ཀྱི་འཁོར་ལོ་དང༌། གསུང་དང༌། སྐུ་དང༌། དམ་ཚིག་གི་འཁོར་ལོའི་བར་དུ་སྤྲོ། དེ་ནས་གཞལ་ཡས་ཁང་དུར་ཁྲོད་སྲུང་འཁོར་དང་བཅས་པ་དང༌། སྣོད་བཅུད་ཐམས་ཅད་ཀྱང་བདེ་བའི་རང་བཞིན་དུ་སྤྲོས་ལ་བསྒོམ་པར་བྱའོ། །དེ་ལྟར་ཡེ་ཤེས་ཀྱི་ཕྱག་རྒྱ་ལ་བརྟེན་ཏེ་ཡང་དང་ཡང་དུ་བསྒོམས་པ་ལས་ཕྱག་རྒྱ་ཆེན་པོ་རྟོགས་པར་འགྱུར་རོ། །དེ་དག་ཀྱང་གཞུང་དང་སྦྱར་བ་ནི་དེ་ནས་ཞེས་པ་ནས་ཐེ་ཚོམ་མེད་པའོ་ཞེས་པའི་བར་ནི། རྫོགས་རིམ་བསྒོམ་པའི་སྔོན་དུ་བསྐྱེད་རིམ་བསྒོམ་པ་བསྟན་པ་དེ་ནི་སྔར་བཤད་པ་ཉིད་ཡིན་ནོ། །དཔའ་བོ་ཀུན་དང་ཞེས་པ་ལ་སོགས་པའི་ཚིག་གཉིས་ཀྱིས་སྒྲུབ་པ་པོ་འོད་ཀྱི་རིག་མ་དང་མཉམ་པར་སྦྱོར་བའི་རྣལ་འབྱོར་དུ་དམིགས་ནས་བསྒོམ་པ་སྟོན་ཏེ། དེ་ལ་དཔའ་བོ་ཀུན་ཏེ་བསྐྱེད་རིམ་ལ་དམིགས་པའི་དཔའ་བོ་ཉི་ཤུ་རྩ་ལྔ་དང༌། རྣལ་འབྱོར་མ་སུམ་ཅུ་རྩ་བདུན་པོ་ལ་བྱ་བའམ། ཕྱིས་བླ་མ་ལོ་ཙཱ་བ་ལ་དྲིས་པས་དཔའ་བོ་ཐབས་སྒྲུབ་པ་པོ། རྣལ་འབྱོར་མ་ཤེས་རབ་འོད་ཀྱི་རིག་མ་ཡིན་གསུང༌། པདྨའི་ལྟེ་བར་ངེས་པར་སྦྱར་ཞེས་པ་ནི། ཀུན་ཏུ་སྤྱོད་པའི་རྒྱུད་ནས་བཤད་པ་ལྟར་ཡབ་ཡུམ་གཉིས་ཀྱི་གནས་ལྔར་ཡི་གེ་དགོད་པ་སྔོན་དུ་འགྲོ་བས་སྒྲུབ་པ་པོ་དང༌། འོད་ཀྱི་རིག་མ་གཉིས་ཀྱི་རྡོ་རྗེ་དང་པདྨ་བྱིན་གྱིས་བརླབ་པ་བསྟན།

ཨ་ཝ་དྷཱུ་ཏཱི་ལ་སོགས་པ་རྐང་པ་གཉིས་ཀྱིས་ཡབ་ཡུམ་སྙོམས་པར་ཞུགས་པ་ལས་བྱུང་བའི་ཐིག་ལེ་ཨཱ་ལི་བརྗོད་ཅིང་གྱེན་ལ་དྲངས་ཏེ། དེའི་བདེ་བས་དཀྱིལ་འཁོར་པའང་བདེ་བ་བསྒོམ་པ་དང༌། དེ་ནས་དཀྱིལ་འཁོར་རིམ་གྱིས་བསྡུ་བ་བསྟན་ཏེ། དེ་ཡང་ཨ་ཝ་དྷཱུ་ཏཱིའི་གནས་ནི་ཡབ་ཀྱི་རྩ་དབུ་མའི་ནང་ན་ཡར་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ཀྱི་ཐིག་ལེ་བདེ་བའི་རང་བཞིན་ཅན་དེས། ངག་ཏུ་ཨཱ་ལི་བརྗོད་ཅིང་དེ་བཞིན་དུ་སྨིན་མའི་དབུས་ཀྱི་བར་དུ་གྱེན་ལ་དྲངས་ལ་བཞག་པའོ། །དཔའ་བོ་རྨེ་བརྩེགས་ཆགས་བྱས་ལ་ནི ༑ དཔའ་བོ་རྩེ་བརྩེག་མ་སྟཻ་དཀྱིལ་འཁོར་གྱི་ལྷ་རྣམས་གསང་གནས་ཀྱི་ཐིག་ལེ་ལ་བསྡུས་པ་དང་ཡབ་ཡུམ་གཉིས་ཀྱང་ཞུ་བའི་ཐིག་ལེ་དཀར་དམར་བདེ་བ་ཆེན་པོའི་རང་བཞིན་ཡིན་ལ། ཆགས་བྱས་ལ་ནི་དེ་ལ་སེམས་ཆགས་པར་བྱས་ཏེ་བསྒོམ་ཞེས་པའོ། །ཕྱིས་བླ་མ་ལོ་ཙཱ་བ་ལ་དྲིས་པས་དཔའ་བོ་རྨེ་བརྩེགས་ནི། དབུ་མར་ཉམས་སུ་མྱོང་བའི་བདེ་བ་མི་རྟོག་པ་དང་བཅས་པ་ཡིན་ལ། དེ་ལ་སྒྲུབ་པ་པོའི་སེམས་ཆགས་པར་བྱ་བ་ཡིན་གསུང་ངོ༌། །དེ་ནས་མེས་ཞེས་པ་ནི་དེ་ལྟ་བུའི་བདེ་བ་མི་རྟོག་པ་ལ་བློ་གནས་པའི་རྣམ་པར་མི་རྟོག་པའི་ཡེ་ཤེས་ཀྱི་མེས་མི་རྟོག་པའི་ཐབ་ཏུ་རྣམ་རྟོག་ཐམས་ཅད་བསྲེག་པར་བྱ་བ་ཡིན་གྱི། གཞན་དུ་དེ་མིན་པའི་ཐབས་ཀྱི་རྟོག་པ་བསྲེག་པར་ནུས་པ་མིན་ཞེས་པའོ། །དེའི་བསྲེག་རྫས་ཉིད་གང་ཞེ་ན། གོ་མཾ་ས་དང་རུ་ངྷིར་བཅས་པ་ནི་ས་ལ་སོགས་པའི་འབྱུང་བ་བཞིའི་རྟོག་པ་ཡིན་ལ། འབད་པས་ཏེ་སྒྲུབ་པ་པོ་བརྩོན་འགྲུས་དང་བཅས་ཏེ་བསྒོམས་པས་བསྲེག་བྱ་ལྔ་ནི་ཕུང་པོ་ལྔའི་རྟོག་པ་ཡིན་ལ། དག་བྱ་ནི་དེ་དག་མི་རྟོག་པའི་མེས་བསྲེག་པ་དག་བྱའོ

༑ ༑ དེ་ཉིད་བཤད་པ་ནི་དེ་ནས་འབར་བའི་མེ་ནི་ཟག་པ་མེད་པ་ལྷན་ཅིག་སྐྱེས་པའི་ཡེ་ཤེས་ཀྱི་མེ་ཡིན་ལ། དེ་ལ་བསྲེག་རྫས་གང་བསྲེག་ཅེ་ན། བསྲེག་བྱ་དགུ་ནི་ཕུང་པོ་ལྔ་དང་འབྱུང་བ་བཞིའི་རྟོག་པ་བསྲེག་པར་བྱ་བ་ཡིན་ཏེ། དེ་དག་གི་རྟོག་པ་སྣང་བ་མེད་པར་བྱའོ། །དེ་ནས་འབར་ཕྲེང་ཞེས་པ་ནི་སྔར་གྱི་བདེ་བ་མི་རྟོག་པ་དེ་ལས་སྒྲུབ་པ་པོའི་བློ་གཡེངས་པར་གྱུར་ནས་སླར་ཡང་དཀྱིལ་འཁོར་སྤྲོས་ཏེ་བསྒོམ་པ་དང༌། ཡང་དཀྱིལ་འཁོར་ལ་ཤེས་པ་ཆེར་འཕྲོས་ཏེ་སོང་ན་བདེ་བ་མི་རྟོག་པར་བསྒོམ་པ་བསྟན་ཏེ། དེ་ཡང་དེ་ནས་ཏེ་ཐིག་ལེ་བདེ་བ་དང་མི་རྟོག་པའི་རང་བཞིན་ཅན་དེ་ལ་སེམས་གཡེངས་ན་དཀྱིལ་འཁོར་གྱི་འཁོར་ལོ་རྒྱས་པ་ལ་སེམས་སྤྲོས་པ་ནི། འབར་ཕྲེང་རྒྱ་མཚོ་སྟེ་ཐིག་ལེ་དཀར་དམར་འོད་ཀྱི་གོང་བུར་འབར་བའི་ཕྲེང་བའི་ཚོགས་ཅན་དེ་ཉིད་ལས། རྟེན་དང་བརྟེན་པར་བཅས་པ་རིམ་གྱིས་སྤྲོ་བ་ནི། རྟེན་ཀུན་ནས་སྒོ་བཞི་དང་འཁོར་ལོ་གསུམ་ལ་སོགས་པ་བྱུང་བར་བསམ་མོ ༑༑ བརྟེན་པ་ལྷ་ནི་དཔའ་བོའི་དབང་པོ་ལ་སོགས་པ་སྟེ་གོ་བར་ཟད་དོ། །ཆོ་གའི་རིམ་པ་ཇི་བཞིན་དུ། །ཞེས་པ་ནི་ཐིག་ལེ་ལ་དམིགས་ནས་བདེ་བ་མི་རྟོག་པ་བསྒོམ་པའོ། ཁཎྜ་རོ་ཧཱ་ནི་གྱེན་ལ་དྲངས་པའི་བདེ་བ་ཚད་དུ་སྐྱོལ་བའི་ཐིག་ལེ་ཡིན་པ་ལ། ཕྱི་རོལ་སྦྱོར་ནི་ཐིག་ལེ་ལས་བྱུང་བའི་བདེ་བས་དཀྱིལ་འཁོར་བའི་ལྷ་ཐམས་ཅད་བདེ་བར་བསྒོམ་པའོ། །རང་གི་གཟུགས་སུ་མངོན་ཞེན་པ་ནི། སྒྲུབ་པ་པོ་འོད་ཀྱི་རིག་མ་དང་མཉམ་པར་སྦྱོར་བའི་རྣལ་འབྱོར་དུ་དམིགས་ཏེ། ཐིག་ལེ་བདེ་བའི་རང་བཞིན་ཅན་ལ་དམིགས་པའི་རང་གི་གཟུགས་ལ་མངོན་པར་ཞེན་པའི་སྒོ་ནས་འཁོར་ལོའི་སྟེ་ཡུམ་གྱི་པདྨའི་དབུས་སུ་བསྟན་པར་བྱ་ནི་དམིགས་པར་བྱའོ། །ད་ནི་སྦྱིན་སྲེག་དང་རྫོགས་རིམ་གཉིས་ཀའི་ཕན་ཡོན་ཕྱོགས་གཅིག་ཏུ་བསྟན་པ་ནི། འཁོར་ལོ་འདི་དག་སྟེ་སྦྱིན་སྲེག་ལྟར་ན་སྔོན་དུ་དཀྱིལ་འཁོར་རྫོགས་པའི་བསྐྱེད་རིམ་བསྒོམ་པ་འདི་དག་བསྟན་པ་ནི།

སྔོན་དུ་སོང་བའི་སྦྱིན་སྲེག་བྱས་པས་སྒྲུབ་པ་པོ་ལ་དངོས་གྲུབ་གསུམ་རིམ་པ་བཞིན་གསལ་བར་བྱེད་པ་ཡིན་ནོ། ། རྫོགས་རིམ་ལྟར་ན་འཁོར་ལོ་སྟེ་ཐིག་ལེའི་བདེ་བས་ལྷ་ཐམས་ཅད་ཀྱང་བདེ་བ་ལ་མི་རྟོག་པས་ཁྱབ་པར་བསྒོམ་པའི་རིམ་པ་འདི་དག་བསྟན་པ་ནི། དེས་དངོས་གྲུབ་ཐམས་ཅད་རིམ་པ་བཞིན་གསལ་བར་བྱེད་པ་ཡིན་ནོ། །དེ་དག་ཀྱང་གང་ལས་གསུངས་ཤེ་ན། རིག་པའི་རྒྱ་མཚོ་དཔལ་ནམ་མཁའ་དང་མཉམ་པ་འབུམ་ཕྲག་གསུམ་པ་ལས་རྒྱས་པར་གསུངས་སོ། །དེ་གང་གིས་གསུངས་ན་དཔའ་བོ་སྟེ་བཅོམ་ལྡན་འདས་འཁོར་ལོ་བདེ་མཆོག་ཧེ་རུ་ཀས་རྒྱུད་འདིར་ཐབས་མདོར་བསྡུས་ནས་གསུངས་པ་ཡིན་ནོ། །དེ་ཡང་སྦྱིན་སྲེག་བྱེད་པ་དང་ཕྱག་རྒྱ་ཆེན་པོ་རྫོགས་པའི་རིམ་པ་བསྒོམ་པའི་དུས་སུ་ཕོ་ཉ་གཉིས་མེད་དེ། སྦྱིན་སྲེག་བྱེད་པའི་ཚེ་འོད་ཀྱི་རིག་མའམ་ལས་ཀྱི་ཕྱག་རྒྱ་མ་གང་རུང་ཡིན་ལ་ཕྱག་རྒྱ་ཆེན་པོ་རྫོགས་པའི་རིམ་པ་བསྒོམ་པའི་དུས་སུ་ལས་ཀྱི་ཕྱག་རྒྱ་དང་མ་ཡིན་ཏེ། འོད་ཀྱི་རིག་མའི་ཕོ་ཉ་དང་གཉིས་སུ་མེད་པར་སྦྱོར་བའི་བདག་ཉིད་ཀྱིས་ལས་ཀྱི་ལྷན་སྐྱེས་རྒྱུད་ལ་སྐྱེས་ནས་དངོས་གྲུབ་ཐམས་ཅད་འགྲུབ་པ་འདི་ལ་ཐེ་ཚོམ་མེད་དོ། །གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས། ལས་ཀྱི་ཕྱག་རྒྱ་དང་འོད་ཀྱི་རིག་མའི་ཕོ་ཉ་མོ་དང་གཉིས་སུ་མེད་ཅིང་སྦྱོར་བས་ཕྱིའི་སྦྱིན་སྲེག་ཕྲིན་ལས་བཞི་དང༌། དེ་ཁོ་ན་ཉིད་ཀྱི་སྦྱིན་སྲེད་ཕྱག་རྒྱ་ཆེན་པོ་རྫོགས་པའི་རིམ་པ་བསྒོམ་པ་དང༌། ཕྲིན་ལས་བཞིའི་ལས་ཀྱི་ཆོ་ག་དང༌། ཕྱག་རྒྱ་ཆེན་པོ་བསྒོམ་པའི་ཆོ་ག་སྟོན་པའི་ལེའུ་སྟེ་སུམ་ཅུ་རྩ་བཞི་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་སུམ་ཅུ་རྩ་བཞི་པའི་རྣམ་པར་བཤད་པའོ།། །།ལེའུ་སུམ་ཅུ་རྩ་ལྔ་པ་འདིས་དྲང་དོན་དུ་བཤད་པས་སྔགས་ཀྱི་བཟླས་པ་སྟོན་ལ། དེ་ཉིད་ལ་ངེས་དོན་དུ་བཤད་པས་ཆོས་ཀྱི་ཕྱག་རྒྱ་རིམ་པ་རྣམ་པ་བཞི་བསྒོམ་པ་སྟོན་ཏོ།

།ལེའུ་འདི་ལ་ཡང་ལེའུའི་གཞུང་དང༌། དེའི་མཚན་ཉིད་ལས། དང་པོ་གཞུང་སྟོན། དེ་ལ་དང་པོ་དྲང་བའི་དོན་དུ་བཤད་པས་སྔགས་ཀྱི་བཟླས་པ་སྟོན་པ་ནི། དེ་ནས་ཞེས་པ་ལ་སོགས་པའི་ཚིག་གསུམ་གྱིས་དྲང་དོན་དུ་བཟླས་པ་དང༌། ངེས་དོན་དུ་རྫོགས་རིམ་བསྒོམ་པ་གཉིས་ཀའི་སྔོན་དུ་བསྐྱེད་པའི་རིམ་པ་བསྒོམ་པ་བསྟན། ལས་ནི་ཞེས་པ་ནས་ཁ་དོག་ཕོ་ཉ་ལ་སོགས་པ་ལས་སྔགས་ཞེས་པའི་བར་གྱིས་ཕྲིན་ལས་བཞིའི་བཟླས་པ་སྤྱིར་བསྟན། མདའི་ཤུགས་ཞེས་པ་ནས་རྩུབ་པ་མ་ཡིན་ནོ་ཞེས་པའི་བར་གྱིས་ཞི་བའི་བཟླས་པ་བསྟན། ས་བོན་ཕྲེང་བ་ཞེས་པ་ནས་སྦྱར་བར་བྱ་ཞེས་པའི་བར་གྱིས་དངོས་སུ་དྲག་པོའི་བཟླས་པ་བསྟན་ཅིང་ཞར་ལས་དབང་དང་རྒྱས་པའི་བཟླས་པ་ཡང་བསྟན་ཏོ། །དྲག་པོ་རང་ལ་ཡང་གཉིས་ལས་ས་བོན་ཕྲེང་བ་ནས་སྦྱར་བར་བྱ་ཞེས་པའི་བར་གྱིས་ཚར་བཅད་པ་བསྟན། དུས་མིན་ཞེས་པ་ལ་སོགས་པའི་ཚིགས་བཅད་གཅིག་གིས་རྗེས་སུ་གཟུང་བ་བསྟན་ཏོ། །ད་ནི་དཀྱུས་མ་ཉིད་བཤད་པར་བྱ་སྟེ། དེ་ནས་ནི་ལེའུ་སུམ་ཅུ་རྩ་བཞི་པ་བཤད་པའི་རྗེས་ལའོ། །ལས་ཀྱི་མཆོག་རབ་ནི་ཞི་བ་ལ་སོགས་པའི་ལས་ཀྱི་མཆོག་རབ་ཏུ་བསྒྲུབ་པའི་སྔོན་དུ་ནིའོ། །ཇི་བཞིན་ནི་བླ་མ་གཅིག་ནས་གཅིག་ཏུ་ནས་བརྒྱུད་པ་ཇི་ལྟ་བ་བཞིན་དུ། དང་པོ་ལྷ་བསྐྱེད་པ་ནས་བཟླས་པའི་བར་དུ་ཆོ་གའི་རིམ་གྱིས་མཚོན་པར་བྱས་ཏེ། མཆོད་པ་ནི་ཡབ་ཡུམ་གཉིས་མེད་སྙོམས་འཇུག་གི་སྦྱོར་བའི་བདག་ཉིད་གསང་བའི་མཆོད་པའི་བར་དུ་བྱས་ལ། དེ་ནས་བཟླས་པ་ལ་འཇུག་པའི་དུས་སུ་ཡབ་ཡུམ་སྙོམས་པར་ཞུགས་པ་ལས་བྱུང་བའི་བྱང་ཆུབ་ཀྱི་སེམས་ཡུམ་གྱི་བྷ་གར་ཨཱ་ལི་ཀཱ་ལི་བྱུང་སྟེ། དེ་ལས་རིན་ཆེན་བཞི་པོ་གང་ཡང་རུང་བའི་སྔགས་སུ་བསམ་ལ། དེ་ནས་ལས་ནི་སོ་སོར་སྦྱར་བར་བྱ་ནི་ཡབ་ཡུམ་འཁོར་བའི་བཟླས་པ་ལས་བཞིའི་བྱེ་བྲག་གིས་སྔགས་དཀར་པོ་ལ་སོགས་པ་ཁ་དོག་སོ་སོ་དང༌། དབྱིབས་ཀྱང་ནི་ཞི་བ་ལ་མདའི་ཤུགས་ལྟར་དང༌། རྒྱས་པ་ལ་སྒྲོའི་ཆུན་པོ་ལྟར་བཟླས་པ་སྟེ་གཉིས་པོ་དེ་ནི་གཞན་དུ་ཚུར་འཁོར་དུ་འཆད་ཀྱང༌།

འདིར་ཡབ་ཀྱི་ཞལ་ནས་ཡུམ་གྱི་ཞལ་དུ་འཁོར་བར་བསམ་གསུང་ངོ༌། །དབང་ལ་ལྕགས་སྒྲོག་འཁྲིལ་བ་ལྟར་དང༌། དྲག་པོ་ལ་ཐི་གུ་བསྒྲིལ་བ་ལྟར་བཟླས་པ་སྟེ། དེ་གཉིས་ཀྱང་ཕར་འཁོར་བར་བཟླས་པ་བྱའོ།། བཟླས་པའི་སྔགས་རང་གང་ཞེ་ན། གང་ཡང་རབ་ཏུ་གྲགས་པའི་སྔགས་ཏེ། དེ་ཡང༌། ས་སྟེངས་ན་ནི་རིན་ཆེན་བཞི། །ཞེས་གསུངས་པ་དེའོ། །དེ་ཡང་ཇི་ལྟར་བཟླས་ཤེ་ན། དེའི་དབྱེ་བ་ནི་བཟླས་པའི་ཐབས་ཀྱི་དབྱེ་བའི་རིགས་ཇི་བཞིན་ནི། ལས་བཞི་ལ་སྔགས་ཀྱི་ཁ་དོག་དང་དབྱིབས་སོ་སོར་བྱ་བའོ། །དེ་ཡང་ལྷ་གང་གི་སྔགས་བཟླས་ཤེ་ན། ཁ་དོག་ཕོ་ཉ་ནི་དཔའ་བོའི་སྔགས་ཡིན་ལ ༑ སོགས་ཞེས་པ་ནི་དཔའ་མོའི་སྔགས་ཏེ་དེ་ཡང་སྔགས་གང་ཡིན་པ་དེ་གསལ་བར་དམིགས་ལ་བཟླས་པ་བྱའོ། །ད་ནི་ཕྲིན་ལས་བཞིའི་བཟླས་པ་སོ་སོར་བསྟན་པ་ནི་ཞི་བའི་ལས་བསྒྲུབ་པའི་དུས་ ( ¡¶ ཞ ¡·¡¶ ལུ ¡· ཐབས་ ) སུ་མདའི་ཤུགས་བཞིན་ཡོངས་སུ་འཁོར་ནི་དཔའ་བོའི་སྔགས་ཀྱི་ཞབས་ལ་དཔའ་མོའི་སྔགས་ཨོཾ་ ( ¡¶ ལུ ¡· - ཨོཾ་ ) བཅུག་ནས། དཔེ་མདའི་ཤུགས་བཞིན་དུ་མྱུར་དུ་ཡབ་ཀྱི་ཞལ་ནས་ཡུམ་གྱི་ཞལ་དུ་ཡོངས་སུ་འཁོར་བར་བསམ་ཞིང་བཟླས་སོ། ། དེ་ཉིད་བཤད་པས་ཕན་ཚུན་མདུད་པ་ནི་དཔའ་བོའི་སྔགས་ཀྱི་ཞབས་ལ་དཔའ་མོའི་སྔགས་མདུད་པའི་གསང་སྔགས་ནི་རྒྱུ་ཨཱ་ལི་ཀཱ་ལི་ལས་བྱུང་བ་རྣམས་སོ། །དེ་ཡང་བསྒྲུབ་བྱ་གང་གི་དོན་དུ་བྱ་ཞེ་ན། ཡུལ་ཉིད་ཀྱི་ཕྱེ་བ་ནི་ནད་པ་ལ་སོགས་པ་སོ་སོའི་བསྒྲུབ་བྱ་སྟེ། འདིར་ཞི་བ་ལ་ནི་ནད་ཞི་བར་འདོད་པ་ལ་སོགས་པ་ཡིན་ནོ། །ནད་ལ་སོགས་པ་ཞི་བ་ལ་ལྷོད་པ་ནི། སྔགས་དལ་གྱིས་འཁོར་བ་སྟེ། དྲག་ཅིང་རྩུབ་པར་བཟླས་པ་མ་ཡིན་ནོ་ཞེས་པ་སྟེ། ཚིག་ཐ་མ་གཉིས་པོ་དེ་ནི་ཇོ་བོ་སྔ་མ་རྣམས་ཀྱི་རྒྱ་དཔེ་ལ་ཡོད་ལ། བླ་མ་སུ་མ་ཏིའི་དཔེ་ལ་མེད་གསུང་ངོ༌། །དྲག་པོའི་བཟླས་ལུགས་གཙོར་བསྟན་པ་ནི། ས་བོན་ཕྲེང་བ་སྟེ་སྔགས་དང་བསྒྲུབ་བྱའི་མིང་གི་ཞབས་སུ་ཤཱནྟིཾ་ཀུ་རུ་དང་མཱ་ར་ཡ་ཕཊ་ལ་སོགས་པ་སྤེལ་བ།

དེ་ནས་འཛིན་ནི་སྔགས་ཀྱི་ཞབས་སུ་བསྒྲུབ་བྱའི་མིང་འཇུག་པའོ། །དེ་ཉིད་བཤད་པ་ནི། ཧཱུྃ་ནི་མཐའ་རུ་གནས་པ་ཡིན་ནི་རིན་ཆེན་བཞི་པོ་གང་རུང་གི་མཐའ་རུ་ཧཱུྃ་ཆེ་གེ་མོ་མཱ་ར་ཡ་ཧཱུྃ། ཞེས་མཐའ་གཉིས་སུ་ཧཱུྃ་བཅུག་པ་དང་སྤེལ་ནས་བཟླས་པའོ། །རྣམ་པ་དེ་ལྟ་བུའི་བཟླས་བརྗོད་བྱས་ན་དེས་བསྒྲུབ་བྱའི་སྲོག་འགོག་པར་འགྱུར་ན་ནི་བསྒྲུབ་བྱ་འཆི་བར་འགྱུར་བ་ཡིན་ལ། དེ་ཡང་མྱུར་བར་འཆི་བ་ནི་གོམ་པ་གཅིག་ཀྱང་མི་འགྲོའོ་ཞེས་པ་གོམ་པ་གཅིག་འདོར་བའི་ལོང་མེད་པར་འཆི་བའོ ༑ ཁ་སྦྱར་ནི་སྔགས་དང་བསྒྲུབ་བྱའི་མིང་སྦྱོར་བར་འགྱུར་བའོ། །རྡོ་རྗེ་ལུ་གུ་རྒྱུད་བཅིངས་པས་ནི་སྔགས་དང་བསྒྲུབ་བྱའི་མིང་དབྱེར་མེད་དུ་བྱས་ནས་བཟླས་པ་བྱས་པས། རྡོ་རྗེས་ཕྱེ་བ་ཉིད་དང་ནི། ཞེས་པ་སྟེ་བཟླས་པ་དང་འོད་ཟེར་གྱིས་བསྒྲུབ་བྱའི་ལུས་དང་སེམས་ཕྱེ་བ་ཉིད་དུ་བསམ་མོ། །རྡོ་རྗེ་ལུ་གུ་རྒྱུད་བཅིངས་ནས། །ཞེས་པའི་ཚིག་འདིས་དབང་གི་བཟླས་པ་ཡང་ཟིན་ཏེ། དེ་ཡང་བསྒྲུབ་བྱ་དབང་དུ་མ་གྱུར་པ་དབང་དུ་བྱ་བ་ལ་དམིགས་ནས་སྔགས་ཀྱི་ཁ་དོག་དམར་པོ་དབྱིབས་ལྕགས་སྒྲོག་འཁྱིལ་བ་ལྟར་བཟླས་སོ ༑ ༑ དེ་བཞིན་སྒྲོའི་ཆུན་པོས་བསྐོར་ནི། དྲག་པོའི་དུས་སུ་སྔགས་ཀྱི་འོད་ཟེར་ནག་པོས་བསྒྲུབ་བྱའི་ཤེས་པ་བཀུག་པར་བསམ་པ་ཡིན་ལ། ཡང་ཚིག་འདིས་རྒྱས་པའི་བཟླས་པའང་ཟིན་ཏེ་བསྒྲུབ་བྱའི་ལོངས་སྤྱོད་ལ་སོགས་པ་རྒྱས་པར་བྱ་བའི་བསམ་པས། དེ་བཞིན་སྦྲང་བུའི་ཆུན་པོ་ནི། །སྔགས་ཁ་དོག་སེར་པོ་སྒྲོའི་ཆུན་པོ་ལྟར་བུངས་ཆེ་བར་བསམས་ནས་བཟླས་པའོ། ། ལྕགས་ཀྱུ་ཉིད་ཀྱིས་དགུག་པ་ནི། འདིས་དངོས་སུ་དྲག་པོའི་བཟླས་པ་བསྟན་ཏེ། དེ་ཡང་སྔགས་ཀྱི་འོད་ཟེར་ནག་པོ་ལྕགས་ཀྱུ་ལྟ་བུས་བསྒྲུབ་བྱའི་ལུས་མདུན་དུ་བཀུག་པ་ཡིན་ལ། ཡང་འདིས་ཞར་ལ་དབང་གི་བཟླས་པ་ཡང་ཟིན་དུ་རུང་གསུང༌། གཏུན་ཤིང་གིས་ནི་དཀྲུགས་པ་ནི། །སྔགས་ལས་བྱུང་བའི་འོད་ཟེར་གཏུན་ཤིང་ལྟ་བུས་བསྒྲུབ་བྱའི་སྙིང་ལ་བརྡུངས་བར་བསམ་པ་སྟེ།

འདི་ནི་དྲག་པོ་ཁོ་ན་ལ་སྦྱར་བར་བྱའོ། །གཞན་ཡང་རྡོ་རྗེ་ཁ་ཤིང་བཟའ་བར་བྱ་ནི། སྔགས་ལས་བྱུང་བའི་རྡོ་རྗེ་ལྟ་བུའི་འོད་ཟེར་ཀྱིས་བསྒྲུབ་བྱའི་སྙིང་བཟའ་བར་བསམ་པ་དང༌། དབུགས་ལ་མདའ་ཡིས་སྦྱར་བར་བྱ་ནི། སྔགས་ལས་བྱུང་བའི་འོད་མདའ་ལྟ་བུས་བསྒྲུབ་བྱའི་སྙིང་གར་ཕོག་པས་ཚར་བཅད་པར་བསམ་མོ། །གཉིས་པ་སྔགས་དྲག་པོས་རྣམ་ཤེས་ཀྱི་ལས་ཚར་བཅད་པ་དེ་ཡེ་ཤེས་ཀྱི་ལས་ཀྱི་རྗེས་སུ་གཟུང་བ་ནི། དུས་མིན་འཆི་ཞེས་པ་སྔར་ལུང་དང་རྣམ་ཤེས་ཕྲལ་བ། དེ་བརྒྱལ་བ་ཉིད་ནི་དེ་ལས་སླར་གསོ་བ་ནི། དེའི་ཐབས་གང་ཞེ་ན། ཡན་ལག་ཁ་ཊྭཱཾ་ག་དང་སྦྱར་ནི་ཡན་ལག་གི་དང་པོ་མགོ་ཡིན་ལ། ཁ་ཊྭཱཾ་ག་དང་སྦྱར་ནི་ལུས་དང་ཤེས་པ་བྲལ་བའི་བསྒྲུབ་བྱའི་སྤྱི་བོ་ལས་མཐོ་གང་ཙམ་གྱིས་མཐོ་བའི་སྟེང་དུ་ཧཱུྃ་དཀར་པོ་གྱུར་པ་ལས་ཁ་ཊྭཱཾ་ག་དཀར་པོ་བྱང་ཆུབ་ཀྱི་སེམས་ཀྱི་རང་བཞིན་ཅན་ཞིག་བསམས་ལ་དེ་ཞུ་བའི་བདུད་རྩི་སྤྱི་བོ་ཚངས་པའི་བུ་ག་ན་མར་ཞུགས་ཏེ་ལུས་ཐམས་ཅད་ལ་ཁྱབ་པར་བསམས་ན་ཤི་བ་ལས་རྒྱལ་བར་འགྱུར་རོ། ། ཡང་ཐབས་གཉིས་པ་ནི། ཐོད་པའི་མཆོད་ཡོན་སྣོད་དུ་ནི། །ཞེས་པ་བསྒྲུབ་བྱ་ཤེས་པ་དང་བྲལ་བ། དེའི་སྤྱི་བོའི་སྟེང་དུ་ཐོད་པ་དཀར་པོ་བདུད་རྩིས་གང་བ་ཞིག་བསམས་ལ། དེ་ལས་བདུད་རྩི་འཛག་པས་བསྒྲུབ་བྱའི་སྤྱི་བོ་ཚངས་པའི་བུ་ག་ན་མར་ཞུགས་པས་ལུས་ཐམས་ཅད་བདུད་རྩིས་གང་བར་བསམ་པར་བྱའོ། །དེ་ཡང༌། ཐོད་པའི་མཆོད་ཡོན་སྣོད་དུ་ནི། །ཞེས་པ་ཐོད་པའི་སྣོད་དུ་མཆོད་ཡོན་ཞེས་དཀྱུས་སུ་སྦྱར་ཏེ། ཐོད་པའི་སྣོད་ནི་ཐོད་པ་དངོས་ཡིན་ལ། མཆོད་ཡོན་ནི་བྱང་ཆུབ་ཀྱི་སེམས་ཀྱི་རང་བཞིན་གྱི་བདུད་རྩིའོ ༑ ༑ ཞལ་དུ་སྟེ་སྒྲུབ་བྱ་སྤྱི་བོའི་སྟེང་དུ་མཚོན་ཆ་ ( ¡¶ ལུ ¡· བྱ་ ) ནི་བདུད་རྩི་ངེས་པར་སྦྱར་བས་སླར་འཚོ་བར་འགྱུར་རོ། །ཡང་དེ་དག་ལ་ངེས་པའི་དོན་དུ་བཤད་པས་ཆོས་ཀྱི་ཕྱག་རྒྱའི་རྫོགས་པའི་རིམ་པ་བཞི་བསྒོམ་པ་སྟོན་པ་ནི

༑ དེ་ནས་ཏེ་བསྐྱེད་རིམ་སྔོན་དུ་སོང་བའི་རྗེས་ལའོ། །ལས་ཀྱི་མཆོག་རབ་ནི་ཆོས་ཀྱི་ཕྱག་རྒྱ་རིམ་པ་བཞིན་ནོ། །དེ་ཡང་ཇི་ལྟར་བསྒོམ་ཞེ་ན། ཇི་བཞིན་རིམ་གྱིས་མཚོན་བྱ་སྟེ། །ཞེས་པ་ཇི་བཞིན་བླ་མའི་མན་ངག་ལས། རྙེད་པའི་རིམ་པ་ཇི་ལྟ་བ་བཞིན་དུ་ཆོས་ཀྱི་ཕྱག་རྒྱ་རིམ་པ་བཞི་རིམ་གྱིས་མཚོན་བྱ་སྟེ་མཚོན་ཅིང་ཤེས་པར་བྱས་ལ་བསྒོམ་མོ། །དེ་བསྒོམ་པ་དེ་ཡང་མཆོད་པ་གཉིས་མེད་སྦྱོར་བདག་ཉིད་ནི། བསྐྱེད་རིམ་ནི་ ¡Ã བསྐྱེད་རིམ་ ( ¡¶ ཞ ¡·¡¶ ལུ ¡· - བསྐྱེད་རིམ་ ) སྔོན་དུ་སོང་བའི་ཕྱི་དང་ནང་དང་དེ་ཁོ་ན་ཉིད་ཀྱི་མཆོད་པའི་བར་དུ་བྱས་ལ་རིམ་པ་བཞི་བསྒོམ་པའི་ལས་ནི་གོ་རིམ་བཞིན་དུ་སོ་སོར་སྦྱར་བར་བྱའོ། །དེའི་དོན་ནི་འདི་ལྟར་ཤེས་པར་བྱ་སྟེ། དང་པོ་བསྐྱེད་རིམ་ལྷ་སུམ་ཅུ་རྩ་བདུན་གྱི་དཀྱིལ་འཁོར་གྱི་འཁོར་ལོ་རྫོགས་པར་བསྒོམས་ལ། གསང་བའི་མཆོད་པའི་བར་དུ་མཆོད་པ་ཐམས་ཅད་རྫོགས་པར་བྱས་ཏེ། དེ་ནས་རང་གི་སྙིང་གའི་ཧཱུྃ་ལས་འོད་འཕྲོས་པས་ལྷ་ཐམས་ཅད་གསལ་བར་བྱས་ལ། དེ་ནས་རང་གི་དབུགས་ཀྱིས་དཀྱིལ་འཁོར་གྱི་འཁོར་ལོའི་ལྷ་རྣམས་རིམ་པ་བཞིན་ཕྱེད་སྣ་བུག་གཡོན། ཕྱེད་གཡས་ནས་རང་གི་སྙིང་གའི་ཧཱུྃ་ལ་བསྡུ་བའམ། ཡང་ན་ཕྱོགས་རྣམས་གཡོན་སྐོར་གྱིས་སྣ་བུག་གཡོན་ནས་མཚམས་རྣམས་གཡས་སྐོར་དུ་སྣ་བུག་གཡས་ནས་བསྡུ། ཡུམ་རྡོ་རྗེ་ཕག་མོ་ཡང་བདག་གི་དབུགས་ཀྱིས་འོད་དུ་ཞུ་ལ། རང་གི་སྣ་བུག་གཡོན་པ་ནས་ལྟེ་བའི་ཨོཾ་ལ་བསྟིམ་པས་ཨོཾ་གཡོས་ཏེ། མུན་ཁང་དུ་མར་མེ་བཏེག་པ་ལྟར་ལུས་ཀྱི་ནང་ཐམས་ཅད་ཨོཾ་གི་འོད་ཀྱིས་གང་བས་དེའི་འོད་ཀྱིས་ལྟེ་བ་སྤྲུལ་པའི་འཁོར་ལོའི་ཡིག་འབྲུ་དང་བཅས་པ་ཁ་དོག་དམར་བ་གསལ་བར་བྱ ༑ དེའི་འོད་ཀྱིས་སྙིང་ག་ཆོས་ཀྱི་འཁོར་ལོ་སྟོན་པ། ལྟེ་བ་ན་ཧཱུྃ་སྔོན་པོ་མགོ་ཐུར་ལ་བསྟན་པ་འདབ་མའི་ཡི་གེ་དང་བཅས་པ་གསལ་བར་བྱ། དེའི་འོད་ཀྱིས་ལོངས་སྤྱོད་ཀྱི་འཁོར་ལོ་ཡིག་འབྲུ་དང་བཅས་པ་དམར་པོ་གསལ་བར་བྱ།

དེའི་འོད་ཀྱིས་བདེ་ཆེན་གྱི་འཁོར་ལོ་ཡིག་འབྲུ་དང་བཅས་པ་དཀར་པོ་གསལ་བར་དམིགས་པར་བྱ་སྟེ། འཁོར་ལོ་བཞི་ལ་ཡི་གེ་དགོད་པ་ནི། དཔྱིད་ཀྱི་ཐིག་ལེ་ལྟར་ཤེས་པར་བྱའོ། །དེ་ནས་རྩ་གཡས་གཡོན་གཉིས་ཀྱི་ནང་དུ་ཧ་དང་ཀྵ་སྤྱི་བོ་དང་བཤང་ལམ་དུ་སོང་བས་དེ་གཉིས་སྤངས་པའི་ཀཱ་ལི་དཀར་པོ་མགོ་ཐུར་ལ་བསྟན་པ་གཉིས་གཉིས་ཀྱི་བར་དུ་ཨཱ་ལི་དམར་པོ་མགོ་གྱེན་དུ་བལྟས་པ་རེ་རེའི་མཐར་ཧཱུྃ་ཕཊ་དང་བཅས་པའི་ཕྲེང་བར་དམིགས་པར་བྱས་ཏེ། དེ་དག་ནི་རྒྱུད་ཀྱི་རིམ་པ་དམིགས་ཡུལ་དུ་གསལ་གདབ་པའོ། །དེ་ནས་སྔགས་ཀྱི་རིམ་པ་ནི་རང་གི་དབུགས་ཕྱིར་ལྡང་ཙ་ན། ཡིག་འབྲུ་དེ་དག་རྩ་གཡས་རོ་མ་ནས་ཡར་གྱེན་ལ་སྤྱི་བོའི་ཧྃ་ལ་ཐུག་པའི་བར་དུ་བྱོན་པར་གསལ་གདབ། དབུགས་ནང་དུ་འཇུག་པའི་དུས་སུ་རྩ་གཡོན་རྐྱང་མ་ནས་ཞུགས་ཏེ། ཡི་གེའི་ཕྲེང་བ་དེ་དག་ཐུར་ལ་ལྟེ་བའི་ཨོཾ་ལ་ཐུག་པའི་བར་དུ་རྒྱུ་བར་གསལ་བར་དམིགས་ལ་དབུགས་ཅུང་ཟད་ནང་ན་གནས་ཙ་ན་འཁོར་ལོ་བཞི་ཡིག་འབྲུ་དང་བཅས་པ་ཨོཾ་གི་འོད་ཀྱིས་གསལ་བར་བྱ་ཞིང་ཨོཾ་ལ་ཤེས་པ་དྲག་ཏུ་གཏད་ལ་བསྒོམ་མོ། །དེ་ལྟར་བསྒོམས་པས་འཁོར་ལོ་བཞི་རྩ་གཡས་གཡོན་གཉིས་ཡིག་འབྲུ་དང་བཅས་པ་ལག་པའི་རི་མོ་ལྟར་གསལ་བར་གྱུར་པ་དང༌། དེ་ནས་དབུགས་སྣ་བུག་གཡོན་པ་ནས་ནང་དུ་འཇུག་པའི་དུས་སུ་ལྟེ་བའི་ཨོཾ་ལ་བསྟིམ་ལ་ཐུབ་ཚད་ནང་དུ་མནན

༑ ཐུན་གྲངས་དང་ཐུན་ཚད་མེད་པར་བྱ་སྟེ། ཡང་དང་ཡང་དུ་བསྒོམས་པས་ལྟེ་བའི་གནས་སུ་དུ་བ་དང༌། སྨིག་རྒྱུ་དང༌། སྲིན་བུ་མེ་ཁྱེར་དང༌། མར་མེ་འབར་བ་དང༌། ཐ་མ་ལྟེ་བའི་ཨྃ་རང་སྟོང་ནས་ལྟེ་བའི་ནམ་མཁའ་གྲུ་གསུམ་གསལ་བའི་བར་གྱི་རྟགས་ལྔ་པོ་རྣམས་ཅི་རིགས་པར་མཐོང་བ་དང༌། ཨྃ་གི་མེ་རབ་ཏུ་འབར་བའི་ཤུགས་ཀྱིས་མགྲིན་པའི་བར་དུ་འོང་སྙམ་བྱེད་པ་འབྱུང་སྟེ །དེ་ནི་སྔགས་བསྒྲུབ་པའོ། །དེ་ལྟར་གཏུམ་མོའི་མེ་སྟོབས་སུ་གྱུར་པ་དང༌། སྔགས་ཀྱི་རིམ་པ་དངོས་ནི་དེ་བཞིན་གཤེགས་པའི་རྒྱུད་ལ་འགྲོ་འོང་བྱ་རན་པར་གྱུར་པ་ཡིན་པས། ལྟེ་བའི་གཏུམ་མོའི་མེ་དེ་རྩ་གཡས་རོ་མ་ནས་བཏང་བས། དེས་སྙིང་གའི་ཡིག་འབྲུ་རྣམས་ཞེན་ཐོགས་མེད་པར་བསྲེགས ༑ དེ་ནས་ཡར་སོང་སྟེ་མགྲིན་པའི་ཡིག་འབྲུ་རྣམས་བསྲེགས། དེ་བཞིན་དུ་སྤྱོ་བོའི་ཡིག་འབྲུ་རྣམས་ཞེན་ཐོགས་མེད་པར་བསྲེགས་ཏེ་བདག་ཉིད་ཀྱི་སྨིན་མཚམས་གནད་ཀྱི་སྒོ་ཕྱེ་ནས་སྣ་བུག་གཡས་ནས་སོང་སྟེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཤངས་བུག་གཡོན་པ་ནས་ཞུགས། སྨིན་མཚམས་གནད་ཀྱི་སྒོ་ཕྱེ་སྟེ་སྤྱི་བོར་སོང་ནས་བདེ་ཆེན་གྱི་འཁོར་ལོའི་ ¡Ã བདུད་རྩིའི་ ( ¡¶ ཞ ¡·¡¶ ལུ ¡· - བདུད་རྩིའི་ ) བཅུད་ཐམས་ཅད་བཅོམ། དེ་ནས་མགྲིན་པ་ན་མར་སོང༌། ལོངས་སྤྱོད་ཀྱི་འཁོར་ལོ་བཅོམ། དེ་ནས་སྙིང་གར་སོང་ཆོས་ཀྱི་འཁོར་ལོ་བཅོམ། དེ་ནས་ལྟེ་བར་སོང་སྤྲུལ་པའི་འཁོར་ལོ་བཅོམ། དེ་ནས་གཡས་རོ་མའི་ཆ་ལ་བརྟེན་ནས་གྱེན་ལ་ལོག་ནས་དེ་བཞིན་གཤེགས་པའི་ཤངས་ཀྱི་བུ་ག་གཡས་ནས་བྱོན། བདག་གི་སྣ་བུག་གཡོན་ནས་ཞུགས། སྨིན་མཚམས་ནས་བརྒྱུད་དེ་སྤྱི་བོ་བདེ་བ་ཆེན་པོའི་འཁོར་ལོ་བདུད་རྩིས་ཁེངས་པར་འཁོར་བ་རྒྱུན་དུ་བསྒོམ་པ་ནི་སྔགས་ཀྱི་རིམ་པ་སྟེ་རྟགས་ལྔ་འདིར་འབྱུང་བ་ཡང་རེས་འགའི་ཚེ་གསུང་ངོ༌། །དེ་ནས་ཡེ་ཤེས་ཀྱི་རིམ་པ་འབྱུང་བ་ནི་སྤྱི་བོ་ནས་མགྲིན་པའི་བར་དུ་ཐིག་ལེ་བཞི་བྱོན་པར་བསྒོམ་པ་ནི་དགའ་བའི་ཡེ་ཤེས།

དེར་མགྲིན་པའི་མེས་ཐིག་ལེ་གཅིག་བཅོམ་སྟེ་མགྲིན་པ་ནས་སྙིང་གའི་བར་དུ་ཐིག་ལེ་གསུམ་དུ་བྱོན་པར་བསྒོམ་པ་ནི་མཆོག་དགའི་ཡེ་ཤེས་ཏེ། གནས་དེ་གཉིས་སུ་བདེ་བ་ལ་ལོངས་སྤྱོད་པས་ན་ལོངས་སྤྱོད་རྫོགས་པའི་སྐུ་ཞེས་བྱའོ། །དེ་ནས་ཡང་སྙིང་གར་ཐིག་ལེ་གཅིག་བཅོམ་སྟེ་ལྟེ་བའི་བར་དུ་ཐིག་ལེ་གཉིས་སུ་བྱོན་པ་ནི་ཁྱད་པར་གྱི་དགའ་བའམ། དགའ་བྲལ་གྱི་ཡེ་ཤེས་ཏེ་དེ་ནི་གནས་ལས་མིང་བཏགས་པ་སྤྲུལ་པའི་སྐུའོ། །དེ་ནས་ལྟེ་བར་ཐིག་ལེ་གཅིག་བཅོམ་ནས་ཐིག་ལེ་གཅིག་པོ་དེ་ཡང་མེའི་ནུས་པས་དམར་པོར་སོང་སྟེ་ཨྃ་དང་རོ་གཅིག་ཏུ་གྱུར་ནས་དེའི་ལུས་ཀྱི་རྩ་གནས་ཐམས་ཅད་དུ་ཁྱབ་པས་ལྷན་ཅིག་སྐྱེས་པའི་དགའ་བ་ཉམས་སུ་མྱོང་བ་སྐྱེས་པ་ནི་ཆོས་ཀྱི་སྐུའོ། །དེ་དག་ནི་ཡེ་ཤེས་ཀྱི་རིམ་པ་དགའ་བ་བཞི་ལ་སྐུ་གསུམ་དུ་བཞག་པ་སྟེ། དེ་མཐར་ཕྱིན་པའི་རྟགས་ནི་ཕྱི་རོལ་གྱི་མཚོན་ལ་སོགས་པས་ལུས་ལ་བསྣུན་ཀྱང་སྡུག་བསྔལ་ཐམས་ཅད་བདེ་བར་འབྱུང་བ་ཡིན་གསུང་ངོ༌། །དེ་ནས་གསང་བའི་རིམ་པ་འབྱུང་བ་ནི་མས་བརྟན་པའི་དགའ་བ་བཞིའི་རིམ་པའི་རྗེས་ལ་འབྱུང་སྟེ། དང་པོ་བྱང་ཆུབ་ཀྱི་སེམས་མས་ ( ¡¶ ལུ ¡· - མས་ ) ལོག་ནས་ལྟེ་བར་བརྟན་པས་དགའ་བ། ¡Ã སྙིང་གར་བརྟན་པས་མཆོག་དགའ། ( ¡¶ ལུ ¡· - སྙིང་གར་་་་་་་མཆོག་དགའ༑ ) མགྲིན་པར་བརྟན་པས་དགའ་བྲལ། དེ་ནས་རླུང་དང་བྱང་ཆུབ་ཀྱི་སེམས་ཐམས་ཅད་སྤྱི་བོར་བྱོན་པའི་ཚེ་རྩ་ཐ་དད་ནས་བྱང་ཆུབ་ཀྱི་སེམས་ཐ་དད་རྒྱུ་བ་ཐམས་ཅད་རྩ་དབུ་མར་ཐིམ་པས་ལུས་ཟག་མེད་འཇའ་ཚོན་ལྟ་བུ་དྭངས་ཤིང་ཐོགས་པ་མེད་པ་གདུལ་བྱ་ལ་གང་མོས་སུ་སྣང་བའི་སྐུར་འགྱུར་ལ ༑ རྩ་ཐ་དད་ནས་རླུང་ཐ་དད་རྒྱུ་བ་ཐམས་ཅད་དབུ་མར་ཐིམ་པས་སྣ་གཉིས་ནས་རྒྱུ་བའི་སྲོག་དང་རྩོལ་བའི་རླུང་འགགས་ཏེ་སེམས་རྟོག་མེད་རྣལ་མ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་སུ་གྱུར་ཏེ། དེ་ལྟར་ལུས་ཟག་མེད་དང་སེམས་རྟོག་མེད་སྐུ་དང་ཡེ་ཤེས་ཟུང་དུ་འཇུག་པ་ཐོབ་པ་ནི་འབྲས་བུ་གསང་བའི་རིམ་པ་ཞེས་བྱའོ།

།དེ་དག་ཀྱང་གཞུང་དང་སྦྱར་བ་ནི་གང་ཡང་ཞེས་པ་ནས་རྩུབ་པ་མ་ཡིན་ནོ་ཞེས་པའི་བར་གྱི་རྒྱུད་ཀྱི་རིམ་པ་བསྟན། ས་བོན་ཕྲེང་བ་ཞེས་པ་ནས་སྦྱར་བར་བྱ་ཞེས་པའི་བར་གྱིས་སྔགས་ཀྱི་རིམ་པ་བསྟན་ཏོ། །དེ་ཡང་གཉིས་ལས་ས་བོན་ཞེས་པ་ནས་མི་འགྲོའོ་ཞེས་པའི་བར་གྱིས་སྔགས་བསྒྲུབ་པ་བསྟན། ཁ་སྦྱོར་ཞེས་པ་ནས་སྦྱར་བར་བྱ་ཞེས་པའི་བར་གྱིས་སྔགས་ཀྱི་རིམ་པ་དངོས་བསྟན་ཏོ། །དུས་མིན་འཆི་བ་ཞེས་པ་ནས་ཁ་ཊྭཱཾ་ག་དང་སྦྱར། ཅེས་པའི་བར་གྱིས་ཡེ་ཤེས་ཀྱི་རིམ་པ་བསྟན། ཐོད་པའི་ཞེས་པ་ལ་སོགས་པའི་ཚིག་གཉིས་ཀྱིས་འབྲས་བུ་གསང་བའི་རིམ་པ་བསྟན་ཏོ། །དེ་ལ་རྒྱུད་ཀྱི་རིམ་པ་ནི་སྔར་བསྒོམས་པའི་ལྷ་རྣམས་ཡུམ་ཕག་མོའི་བར་དུ་རང་ལ་བསྡུས་ལ། ཕག་མོ་ཡང་འོད་ཀྱི་རང་བཞིན་དུ་རང་གི་སྣ་བུག་གཡོན་པ་ནས་བཅུག་པས་དེའི་འོད་ཀྱིས་འཁོར་ལོ་བཞི་དང་རྩ་གསུམ་ཡི་གེ་དང་བཅས་པ་གསལ་བར་བྱས་པ་ནི། གང་ཡང་རབ་ཏུ་གྲགས་པའི་སྔགས་ཏེ་ཨཱ་ལི་དང་ཀཱ་ལི་རྣམས་སོ། །དེའི་ཁ་དོག་དང་གནས་ལ་སོགས་པའི་དབྱེ་བ་རིམ་པ་ཇི་བཞིན་ནི། དང་པོ་སྤྲུལ་པའི་འཁོར་ལོ་ནས་རིམ་གྱིས་གསལ་བར་བྱས་པའོ། །དེ་ཡང་ཁ་དོག་སྟེ་འཁོར་ལོ་བཞིའི་ཡི་གེ་ལ་སོགས་པའི་ཁ་དོག་དང་ཕོ་ཉ་ནི་དཔའ་བོ་ཡིན་ལ། དེས་མཚོན་པའི་ཀཱ་ལི་དང་སོགས་ཀྱི་སྔགས་ཞེས་པ་ཨཱ་ལི་སྟེ་དེ་དག་རྩ་གཡས་གཡོན་གཉིས་སུ་གསལ་བར་དམིགས་པའོ། །མདའི་ཤུགས་བཞིན་ཡོངས་སུ་འཁོར་ནི་རྩ་གཉིས་ཀྱི་རླུང་འབྱུང་འཇུག་གི་སྟོབས་ཀྱིས་དཀྱིལ་འཁོར་གྱི་ལྷ་རྣམས་རང་ལ་བསྡུ་བ་དང་འཁོར་ལོ་བཞི་གསལ་བར་དམིགས་པ་ལ་སོགས་པ་བྱེད་པས་སོ། །ཕན་ཚུན་མདུད་པའི་གསང་སྔགས་ནི་འཁོར་ལོ་བཞི་པོ་རྣམས་དང༌། རྩ་གཉིས་པོ་ལ་ཡིག་འབྲུ་ཕན་ཚུན་སྦྱར་ཞིང་བཀོད་པའོ། །གསང་སྔགས་དེ་དག་གང་ལ་དགོད་ཅེ་ན། ཡུལ་ཉིད་ནི་ཡི་གེ་དགོད་པའི་ཡུལ་ཏེ་འཁོར་ལོ་བཞི་དང་རྩ་གཉིས་ཀྱིས་ཕྱེ་བ་ཡིན་ཞེས་པའོ། །ཞི་བ་ལ་ནི་ལ་སོགས་པའི་ཚིག་གཉིས་པོ་འདི་ལ་ངེས་དོན་དུ་བླ་མ་ལོ་ཙཱ་བ་ལ་དྲིས་པས་མ་བྱུང་ཡང༌།

ཞི་བ་ལ་ནི་ལྷོད་པ་སྟེ་ལྟེ་བའི་ཨྃ་སྟོབས་སུ་མ་གྱུར་གྱི་བར་དུ་རླུང་འབྱུང་འཇུག་དང་བསྟུན་པ་ནི་དཀྱིལ་འཁོར་གྱིས་བྱ་བས་ན་ལྷོད་པ་དང་དྲག་ཅིང་རྩུབ་པ་མ་ཡིན་ཞེས་གསུང་ངོ༌། །དེ་ནི་རྒྱུད་ཀྱི་རིམ་པའོ། །དེ་ནས་སྔགས་ཀྱི་རིམ་པ་ལ་དང་པོ་སྔགས་བསྒྲུབ་པ་ནི། ས་བོན་ཕྲེང་བ་སྟེ་འཇུག་པའི་རླུང་ཨཱ་ལི་དང་ཀཱ་ལི་དང་ལྡན་པར་སྣ་བུག་གཡོན་ནས་རྩ་གཡོན་པའི་ནང་ན་མར་ཞུགས་པ་ཡིན་ལ། དེ་ནས་འཛིན་ནི་རླུང་དེས་རྩ་གཉིས་ཀྱི་ནང་གི་ཡི་གེ་ལ་རེག་པའོ། །ཧཱུྃ་ནི་མཐའ་རུ་གནས་པ་ནི་དང་པོ་སྤྱི་བོའི་ཧྃ་ནས་མར་སོང་སྟེ་སྙིང་གའི་ཧཱུྃ་ལ་རེག་ཅིང་སོང་བས་མཐའ་རུ་གནས་པ་ནི་སྙིང་གའི་མཐའ་ལྟེ་བའི་ཨྃ་ལ་འཇུག་པའོ ༑ ༑ དེ་ནས་ལྟེ་བའི་ཨྃ་ལ་རླུང་བསྟིམ་ལ་ཅི་ཙམ་ཐུབ་ཀྱི་བར་དུ་རླུང་བསྡམ་མོ། །ཡང་ངལ་བསོ་བའི་དོན་དུ་རླུང་ཕྱིར་འབྱུང་བ་ནི་གཡས་པ་ར་ས་ནཱ་ནས་མས་ཀྱི་ཡར་ལྟེ་བའི་ཡི་གེ་རྣམས་ལ་རེག་ཅིང་སྤྱི་བོའི་ཧྃ་ལ་མཐར་ཐུག་གི་བར་དུ་རེག་ནས་ཡང་ནང་དུ་འཇུག་པར་བསམ་པར་བྱའོ། །དེ་ལྟར་བསྒོམ་པ་ལས་རྟགས་ལྔ་འབྱུང་སྟེ་ལས་ཀྱི་རླུང་འགག་པ་ནི་བསྒྲུབ་བྱ་སྟེ་ལས་ཀྱི་རླུང་ངོ༌། །ནང་དུ་འགོག་པར་གྱུར་ན་ནི། རླུང་ནང་དུ་དབང་དུ་འདུས་པས་ཕྱིར་མི་འགྲོ་བ་ནི་གོམ་པ་གཅིག་ཀྱང་མི་འགྲོ་ཞེས་བྱ་བའོ། །དེ་ནས་སྔགས་ཀྱི་རིམ་པ་དང་དངོས་ནས་གཏུམ་མོའི་མེ་མགྲིན་པའི་བར་དུ་རང་བཞིན་གྱིས་འགྲོ་བའི་ཚེ། གཏུམ་མོ་སྟོབས་སུ་གྱུར་པ་ཡིན་པས་དེ་བཞིན་གཤེགས་པའི་རྒྱུད་དང༌། བདག་གི་རྒྱུད་གཉིས་ལ་གཏུམ་མོའི་མེའི་རང་བཞིན་གྱི་རླུང་འགྲོ་འོང་བྱ་བ་ནི། ཁ་སྦྱོར་བར་གྱུར་པ་སྟེ་གཏུམ་མོའི་མེ་དེ་བཞིན་གཤེགས་པའི་རྒྱུད་དང་བདག་གི་རྒྱུད་ལ་འགྲོ་འོང་བྱའོ། །རྡོ་རྗེ་ལུ་གུ་རྒྱུད་བཅིངས་པས་ནི་གཏུམ་མོའི་མེ་དེས་གཞན་གྱི་རྒྱུད་ལ་ཁ་སྦྱར་བ་དང༌། གཞན་དང་ལུ་གུ་རྒྱུད་དུ་བཅིངས་པའི་ཚུལ་གྱིས་གཞན་གྱི་རྒྱུད་ཕྱེ་བ་ཉིད་ཀྱིས་དེ་བཞིན་གཤེགས་པའི་ཡེ་ཤེས་ཀྱི་བདུད་རྩི་བླང་པའི་ཕྱིར།

གཏུམ་མོའི་མེ་དེ་བདག་གི་སྣ་བུག་གཡས་ནས་སོང་སྟེ་དེ་བཞིན་གཤེགས་པའི་ཤངས་ཁུང་གཡོན་པ་ནས་ཞུགས་པར་བསྒོམ་པའོ། །རླུང་ཡར་ལ་འགྲོ་བའི་ཚེ་རྡོ་རྗེས་ཏེ། བདག་ཉིད་ཀྱི་རླུང་ཡིན་ལ་དེས་ཕྱེ་བ་ཉིད་ནི་སྨིན་མཚམས་གནད་ཀྱི་སྒོ་ཕྱེ་ནས་འགྲོ་བའོ། །དེ་བཞིན་སྦྲང་བུའི་ཆུན་པོས་བསྐོར་ནི་དེ་བཞིན་གཤེགས་པའི་འཁོར་ལོ་བཞིའི་བདུད་རྩིའི་བཅུད་རྣམས་སོ། །ལྕགས་ཀྱུ་ཉིད་ཀྱིས་དགུག་པ་ནི། །བདག་གི་རླུང་དྲོད་ཀྱི་རང་བཞིན་ཅན་གྱིས་དེ་བཞིན་གཤེགས་པའི་རྒྱུད་ལས་རང་ལ་དགུག་པའོ། །གཏུན་ཤིང་གིས་དཀྲུགས་པར་བྱ་བ་ནི། གཏུམ་མོའི་མེས་དེ་བཞིན་བཤེགས་པའི་འཁོར་ལོ་བཞིའི་བདུད་རྩིའི་བཅུད་བཅོམ་པར་བསམ་པའོ། །རྡོ་རྗེ་ཁ་ཤིང་ནི་གཏུམ་མོའི་མེ་ཡིན་ལ། བཟའ་བར་བྱ་ནི་དེའི་འོད་ཀྱིས་དེ་བཞིན་གཤེགས་པའི་འཁོར་ལོ་བཞིའི་བདུད་རྩིའི་བཅུད་རང་གི་རྒྱུད་ལ་སྤྱན་དྲངས་པའོ། ། དབུགས་པ་མདའ་ཡིས་ནི་ཤིན་ཏུ་རྣོ་བའི་གཏུན་མོའི་མེའི་འོད་ཀྱིས་དེ་བཞིན་གཤེགས་པའི་བདུད་རྩི་བཀུག་སྟེ། སྦྱར་བར་བྱ་ནི་བདག་ཉིད་ཀྱི་སྣ་བུག་གཡོན་ནས་ཞུགས་ནས། སྤྱི་གཙུག་ཏུ་ཞུགས་པ་སྟེ་ཚིག་དེ་དག་གིས་ནི་དོན་དང་མཐུན་པར་དེ་བཞིན་གཤེགས་པའི་རྒྱུད་ཀྱི་བྱང་ཆུབ་ཀྱི་སེམས་ལེན་ལུགས་བསྟན་པ་ཙམ་སྟེ། འདིར་དངོས་སུ་གཏུམ་མོའི་མེ་དེ་བཞིན་གཤེགས་པའི་ཤངས་ཁུང་ནས་ཞུགས་ནས་འཁོར་ལོ་བཞིའི་བཅུད་བཅོམ་བའི་བར་སྔགས་ཀྱི་རིམ་པའོ། །ཡེ་ཤེས་ཀྱི་རིམ་པ་ནི་དེ་བཞིན་གཤེགས་པའི་ཡེ་ཤེས་ཀྱི་བདུད་རྩི་བླངས་ནས་བདག་གི་སྣ་བུག་གཡོན་པ་ནས་ཞུགས་ཏེ། ལྟེ་བར་ཕྱིན་པའི་བར་ལ་དགའ་བཞི་སྐྱེ་བ་སྟེ། དེ་ཡང་དུས་མིན་འཆི་བ་ནི་འཁོར་ལོའི་རྩ་དང་རླུང་དང་བྱང་ཆུབ་ཀྱི་སེམས་ཡིན་ལ། འདིར་དེ་དག་ལས་རྒྱལ་བས་ན་རྒྱལ་བ་ཉིད་ཅེས་བྱའོ། །ཡན་ལག་ནི་ཡན་ལག་གི་དང་པོ་སྤྱི་བོ་ཡིན་ལ ༑ ཁ་ཊྭཱཾ་ག་ནི་སྤྱི་བོའི་ཧྃ་ལས་བབས་པའི་བྱང་ཆུབ་ཀྱི་སེམས་ཀྱི་བདུད་རྩི་བབ་པ་སྟེ།

དེས་ལུས་ཐམས་ཅད་ལ་ཁྱབ་པས་ལྷན་ཅིག་སྐྱེས་པའི་ཡེ་ཤེས་ཀྱི་བདེ་བ་སྐྱེས་པ་ནི་སྦྱར་ཞེས་བྱ་སྟེ་ཡེ་ཤེས་ཀྱི་རིམ་པའོ། །འབྲས་བུ་གསང་བའི་རིམ་པ་ནི། ཐོད་པའི་མཆོད་ཡོན་སྣོད་ཅེས་པ་བདག་གི་རྒྱུད་ཡིན་ལ། དེ་ལས་སངས་རྒྱས་ཀྱི་སྐུ་དང་ཡེ་ཤེས་འགྲུབ་པ་ནི་ཞལ་དུ་སྟེ་རྩ་དབུ་མའི་ནང་དུ་མཚོན་ཆ་རླུང་དང་བྱང་ཆུབ་ཀྱི་སེམས་སྦྱར་བར་བྱ་ནི། ཐམས་ཅད་དབུ་མར་ཐིམ་པ་སྟེ། དེ་ལ་ཆགས་པ་དང་ཆགས་པ་དང་བྲལ་བ་ལ་སོགས་པ་ཐམས་ཅད་འགགས་ནས། འཁོར་བའི་ལམ་གཅོད་པར་འགྲོ་འོང་དང་བྲལ་བ་གཉིས་སུ་མེད་པའི་ཡེ་ཤེས་རྟོགས་ནས། སྐུ་དང་ཡེ་ཤེས་ཟུང་དུ་འཇུག་པ་ཐོབ་པ་ནི་འབྲས་བུ་གསང་བའི་རིམ་པའོ། །གཉིས་པ་ལེའུ་མཚན་ནི་དཔལ་འཁོར་ལོ་སྡོམ་པ་ལས། གཉིས་སུ་མེད་པའི་གནས་ནི་དྲང་དོན་དུ་སྔགས་དང་བསྒྲུབ་བྱའི་མིང་གཉིས་སུ་མེད་པར་ཟློས་པ་ཡིན་ལ། ངེས་དོན་དུ་བདག་གི་རྒྱུད་དང་དེ་བཞིན་གཤེགས་པའི་རྒྱུད་གཉིས་སུ་མེད་པར་བསྲེས་པའོ། ། དུས་མ་ཡིན་པར་འཆི་བ་བསླུ་བ་ནི་དྲང་དོན་དུ་སྔར་བསད་པ་དེ་སླར་གསོ་བ་ཡིན་ལ། ངེས་དོན་དུ་འཁོར་བའི་རྩ་དང་རླུང་དང་བྱང་ཆུབ་ཀྱི་སེམས་ལས་རྒྱལ་བར་བྱ་བའི་ཆོ་གའི་ལེའུ་སྟེ། སུམ་ཅུ་རྩ་ལྔ་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་སུམ་ཅུ་རྩ་ལྔ་པའི་རྣམ་པར་བཤད་པའོ།། །།ལེའུ་སུམ་ཅུ་རྩ་དྲུག་པས་གང་ཟག་དབང་པོ་ཐ་མས་ལས་ཀྱི་ཕྱག་རྒྱ་ལ་བརྟེན་ནས་བསྒོམ་པ་དང༌། དབང་པོ་འབྲིང་གིས་དམ་ཚིག་གི་ཕྱག་རྒྱ་འོད་ཀྱི་རིག་མ་ལ་བརྟེན་པ་གཉིས་ཕྱོགས་གཅིག་ཏུ་སྟོན་པ་ལ། འདི་ལ་ཡང་ལེའུའི་གཞུང་དང་མཚན་གཉིས་ལས། དང་པོ་གཞུང་སྟོན། དེ་ཡང་དེ་ནས་ཕྱག་རྒྱ་མཆོད་ཆེན་ཞེས་པ་ནས། དེ་བཞིན་བྱ་ཞེས་པའི་བར་གྱིས་དམ་ཚིག་གི་ཕྱག་རྒྱ་འོད་ཀྱི་རིག་མ་བསྟེན་པ་དང༌། ལས་ཀྱི་ཕྱག་རྒྱ་མ་གཉིས་ཀའི་གནས་ལྔ་དང་རྡོ་རྗེ་དང་པདྨ་བྱིན་གྱིས་བརླབ་པ་ཀུན་ཏུ་སྤྱོད་པའི་རྒྱུད་ལྟར་བྱ་བ་ཐུན་མོང་དུ་བསྟན།

དཔའ་བོ་ཞེས་པ་ནས་འགྲུབ་འགྱུར་ཞེས་པའི་བར་གྱིས་དམ་ཚིག་གི་ཕྱག་རྒྱ་ལྟར་ན། སྔགས་བཞིས་ཞི་བ་ལ་སོགས་པའི་ལས་བཞི་བསྒྲུབ་པ་དང༌། ལས་ཀྱི་ཕྱག་རྒྱ་ལྟར་ན་དགའ་བ་བཞིའི་མངོན་པར་རྟོགས་པ་སྐྱེ་བའི་ཚུལ་བསྟན་ཏོ། །དེ་ལ་དང་པོ་གཉིས་ཀའི་ཐུན་མོང་དུ་བཤད་པ་ནི། དེ་ནས་དེ་ལེའུ་སུམ་ཅུ་རྩ་ལྔ་པ་བཤད་པའི་རྗེས་ལའོ། །ཕྱག་རྒྱ་ནི་འོད་ཀྱི་རིག་མ་དང་དངོས་ཀྱིས་རྐྱང་མའོ། །མཆོད་བསྟེན་ ( ¡¶ ལུ ¡· ཆེན་ ) ཏེ་དེ་གཉིས་ཀ་ལ་སྙོམས་འཇུག་གི་མཆོད་པ་བྱེད་པའོ། །དེ་ཡང་ཇི་ལྟར་བྱ་ཞེ་ན ༑ སྔགས་ཀྱི་དགོད་པ་རབ་ཏུ་གྲགས་ནི། ཀུན་ཏུ་སྤྱོད་པའི་རྒྱུད་ནས་བཤད་པ་ལྟར། ཡབ་དང་རིག་མ་གཉིས་གའི་གནས་ལྔར་ཡི་གེ་དགོད་པའོ། །ཡི་གེ་བཀོད་པའི་རྗེས་ལ་ཕྱག་རྒྱ་གཉིས་པོ་དང་སྙོམས་འཇུག་གི་བདེ་བ་དེ་ཁོ་ན་ཉིད་ཀྱི་མཆོད་པའི་བར་དུ་བྱས་པའི་མཆོད་པ་འདི་དག་གིས་མཆོད་ན། དེའི་ཕན་ཡོན་ནམ་ཆེ་བ་ནི་མྱུར་དུ་སྟེ་ཚེ་འདི་ཉིད་ལ་དཔེའི་ཡེ་ཤེས་ལ་བརྟེན་ནས་དོན་གྱི་ཡེ་ཤེས་རྟོགས་ཏེ་དངོས་གྲུབ་འགྲུབ་པར་ཐེ་ཚོམ་མེད་དོ། །དེའི་སྔོན་དུ་མཚན་མ་གཉིས་ཏེ་རིག་མ་གཉིས་པོ་དང་སྒྲུབ་པ་པོའི་མཚན་མ་གཉིས་ལ་སྔགས་སྦྱོར་བ་ནི། ཀུན་ཏུ་སྤྱོད་པའི་རྒྱུད་ནས་བཤད་པ་ལྟར་སྒྲུབ་པ་པོའི་མཚན་མ་སྟོང་པར་བྱས་ནས་དེ་ལས་ཧཱུྃ་ལས་རྡོ་རྗེར་བྱས་ཏེ། རྩེ་མོ་ལ་བྷྱྃ་དམར་པོས་མཚན་པ་དང༌། ཡུམ་གཉིས་པོའི་པདྨ་སྟོང་པར་བྱས་ཏེ་དེ་ལས་ཨ་ལས་པདྨ་འདབ་མ་གསུམ་ ( ¡¶ ལུ ¡· བརྒྱད་ ) པ་ཟེའུ་འབྲུ་ལ་ངྷྱྃ་སཻར་པོས་མཚན་པར་བྱས་པའོ། །དེ་ནས་མཁའ་འགྲོ་ཡུམ་གཉིས་པོ་བཅོམ་ལྡན་འདས་མ་ཕག་མོར་བསྐྱེད་པ་དང༌། དཔའ་བོ་སྟེ་སྒྲུབ་པ་པོ་ཧེ་རུ་ཀར་བསྐྱེད་པ་གཉིས་གཉིས་སུ་མེད་པའི་སྙོམས་འཇུག་བྱེད་པའི་ཚེ། པདྨའི་འོད་ནི་དྲི་མེད་པ་ནི་ཡུམ་གྱི་མཁའ་བྱིན་གྱིས་བརླབས་པས་ཐ་མལ་གྱི་རྟོག་པའི་དྲི་མ་མེད་པའི་རྣལ་འབྱོར་མ་ལ་སྒྲུབ་པ་པོ་བྱིན་གྱིས་བརླབས་པ་དང༌།

ཐིག་ལེ་འཛིན་པ་ལ་མཁས་པས་སྙོམས་པར་འཇུག་པས་མཆོད་པར་བྱའོ། །དེ་ཡང་ཇི་ལྟར་མཆོད་ཅེ་ན། ཕྱག་རྒྱ་གནོན་པའི་ལས་རྣམས་ནི་འོད་ཀྱི་རིག་མ་ལྟར་ན་ཕྱག་རྒྱ་ནི་འོད་ཀྱི་རིག་མ་ཡིན་ལ། གནོན་པ་ནི་སྒྲུབ་པ་པོས་གསལ་བར་དམིགས་པ་ཡིན་ནོ། །དངོས་ཀྱི་རྐྱང་མ་ལྟར་ན། ཕྱག་རྒྱ་ནི་དངོས་ཀྱི་ཕྱག་རྒྱ་ཡིན་ལ། གནོན་པ་སྟེ་རེངས་པར་བྱ་བ་སྒྲུབ་པ་པོའི་དབང་དུ་བྱ་བའི་ལས་རྣམས་ཀྱིས་དང་པོ་དབང་དུ་བྱས་ཏེ་ཕྱིའི་ཕྱག་རྒྱ་གང་འདོད་པ་དེ་འོད་ཀྱི་རིག་མར་བསྐྱེད་ལ། དེ་བཞིན་ཏེ་སྔར་བྱིན་གྱིས་བརླབས་པ་དེ་དང་མཚོན་ཆ་སྟེ། བདེ་བ་ཆེན་པོ་མྱུར་དུ་བསྐྱེད་ཅིང་འབིགས་པར་བྱེད་པས་ཕྱག་རྒྱ་གཉིས་པོ་དང་རྡོ་རྗེ་དང་པདྨ་སྦྱར་བ་བསྒོམ་པའམ་དངོས་སུ་སྦྱར་བའོ། །པདྨའི་འོད་ནི་ལ་སོགས་པའི་ཚིགས་བཅད་གཅིག་པོ་འདི་བླ་མ་བགྲེས་པོ་རྣམས་ཀྱི་ཕྱག་དཔེ་ལ་ཡོད་ཀྱི། བླ་མ་སུ་མ་ཏིའི་དཔེ་ལ་མེད་གསུང༌། སྔགས་སྦྱར་ཞེས་པ་དེ་གང་གིས་སྦྱར་ན། སྔགས་པ་སྟེ་སྒྲུབ་པ་པོས། གང་ལ་སྦྱར་ནི་མཁའ་འགྲོ་མ་ནི་འོད་ཀྱི་རིག་མའམ་དངོས་ཀྱི་རིག་མ་དང་སྦྱོར་བ་ཡིན་ལ། དེ་ཡང་སྔོན་དུ་ཡབ་ཡུམ་གཉིས་ཀྱི་སྙིང་པོ་ལ་སོགས་པ་རྣམས་ཀྱིས་དེ་བཞིན་དུ་གཉིས་ཀའི་གནས་ལྔ་བྱིན་གྱིས་བརླབས་པ་བྱས་ལ། བསྲུབ་པ་སྟེ་ཕན་ཚུན་བསྐྱོད་པར་བྱའོ

༑ ༑ གང་ལ་བསྲུབ་ན་མཁའ་འགྲོ་བློ་ལྡན་མ་སྟེ་རིག་མ་གཉིས་པོ་ལ་སྒྲུབ་པ་པོས་སོ། །དེ་ཡང་ཐ་མལ་པའི་ང་རྒྱལ་གྱིས་མ་ཡིན་ཏེ་དག་ ( ¡¶ ལུ ¡· དགའ་ ) པའི་ལུས་ནི་གཉིས་ཀ་སྟེ། ཧེ་རུ་ཀ་དང་ཕག་མོར་བསྒོམས་པའི་ལུས་ཀྱིས་དེ་བཞིན་དུ་བྱ་ནི་སྙོམས་པར་འཇུག་པ་བྱའོ། །དེ་ལྟར་ཐུན་མོང་དུ་སྦྱར་བ་བསྟན་ནས། ད་ནི་ལས་ཀྱི་ཕྱག་རྒྱ་དང་དམ་ཚིག་གི་ཕྱག་རྒྱ་གཉིས་ལ་སོ་སོར་སྦྱར་བ་བསྟན་པ་ནི། དཔའ་བོ་ཞེས་པ་ལ་སོགས་པས་སྟོན་ཏེ། དེ་ཡང་དང་པོ་ལ་ལས་ཀྱི་ཕྱག་རྒྱ་ལ་བརྟེན་ནས་བསྒོམ་པ་ནི་དང་པོ་ལྷ་སུམ་ཅུ་རྩ་བདུན་གྱི་ ( ¡¶ ལུ ¡· + དཀྱིལ་ ) བསྐྱེད་རིམ་རྫོགས་པར་བསྒོམས་ལ། མཆོད་པ་ཐམས་ཅད་ཀྱིས་མཆོད་པ་དང༌། དེ་ནས་སྔར་བཞིན་དཀྱིལ་འཁོར་བསྡུས་ལ་སྒྲུབ་པ་པོ་དང་ཕྱག་རྒྱ་གཉིས་གཙོ་བོ་ཡབ་ཡུམ་གྱི་ང་རྒྱལ་དུ་གནས་པ་དེས། སྔར་ཕྱག་རྒྱ་ཆེན་པོའི་སྐབས་སུ་བཤད་པ་ལྟར་གནས་ལྔ་དང་མཁའ་གསང་བྱིན་གྱིས་བརླབས་ལ། ཡབ་ཡུམ་ཐབས་ཤེས་རབ་སྙོམས་པར་ཞུགས་པ་ལས་གཉིས་ཀའི་སྨིན་མཚམས་ནས་ཐིག་ལེ་དཀར་དམར་དུ་བྷྱཾ་དང་དྷྱཾ་གཉིས་འཛོམ་པའི་གནས་སུ་ཕབ་ལ། དེ་ཡང་ཨཱ་ལི་དང་ཀཱི་ལིའི་རྣམ་པར་བསམས་ཏེ། ཨཱ་ལི་རིང་ཐུང་ངམ་དྲག་ཞན་དུ་བརྗོད་པས་ཡབ་ཡུམ་གཉིས་ཀའི་རྩ་དབུ་མ་ནས་ཡར་གྱེན་ལ་དྲང་བར་བྱ་བའམ། ཡང་ན་བྱང་ཆུབ་ཀྱི་སེམས་ཀྱི་ཐིག་ལེ་ཡུམ་གྱི་པདྨར་མ་བཏང་བར་རྡོ་རྗེའི་རྩེ་མོ་ན་གནས་པའི་ཚེ ༑ རྡོ་རྗེའི་རྩེ་མོར་ཧཱུྃ་སྔོན་པོ་དེའི་ཕྱི་རོལ་དུ་ཕཊ། དེའི་འོག་ཏུ་རླུང་གི་དཀྱིལ་འཁོར་སེར་པོ་བསམས་ཏེ། དེ་གཉིས་ཀྱི་བྱང་ཆུབ་ཀྱི་སེམས་མི་གཏོང་བར་བཀག་ལ། དང་པོ་ཨཱ་ལི་བརྗོད་ཅིང་གཉིས་ཀའི་དབུ་མ་ནས་ཡར་གྱེན་ལ་དྲངས་ཏེ། དེ་ནས་རྩ་བའི་སྔགས་ལ་སོགས་པ་བརྗོད་ཅིང་ཡང་འདྲེན་པར་ནུས་ཏེ། སྔགས་ཟློས་ཤིང་ལས་གང་བསྒྲུབ་ཀྱི་ཐིག་ལེའི་ཁ་དོག་ཏུ་དྲང་བར་བྱ་སྟེ། དེ་ཡང་འདིས་ཐེག་ལེ་དབབ་པ་དང༌། བདེ་བ་བསྒོམ་པ་དང་ ༑ སྔགས་ཟློས་ཤིང་ལས་བཞི་བསྒྲུབ་པ་གསུམ་དུས་གཅིག་འོང་བ་ཡིན་གསུང་ངོ༌།

།དེ་ཡང་གཞུང་དང་སྦྱར་ན་དཔའ་བོ་སྟེ་སྒྲུབ་པ་པོ་མཆོད་པའི་ཆོ་ག་ནི། རྐྱང་མ་དངོས་དང་སྦྱར་བའི་གནས་ལྔ་བྱིན་གྱིས་བརླབ་པ་ལ་སོགས་པ་ཤེས་པའོ། །ལས་ནི་རྐྱང་མ་དང་སྙོམས་པར་འཇུག་པའི་ལས་འབད་པ་ཉིད་ཀྱིས་བྱའོ། །དེ་ཡང་ཇི་ལྟར་བྱ་ཞེ་ན། རྣམ་དབྱེ་ནི་ཁབ་རྩེ་ལྟ་བུའི་ཀ་ར་ན་ལ་སོགས་པ་བཞིའི་དབྱེ་བ་རང་གང་དགའ་བར་ནི་སྔགས་པས་བྱའོ། །དེ་ཡང་ཕྱིན་ཅི་ལོག་ནི་རྐྱང་མ་དངོས་དང་སྦྱར་བ་ལས་བྱང་ཆུབ་ཀྱི་སེམས་གྱེན་དུ་དྲངས་པར་ངེས་པར་སྦྱར་ཞིང་བསླབ་བོ། །དེའི་དུས་སུ་དགའ་བ་བཞིའི་ཉམས་མྱོང་སྐྱེ་བ་ནི། ཚར་བཅད་པ་དགའ་བྲལ་ཆགས་པ་དང་བྲལ་བ་དང༌། ཕན་གདགས་ཕྱིར་ནི་ཆགས་པ་དགའ་བ་དང་མཆོག་དགའ་སྟེ། དེ་གཉིས་ཀྱིས་ལྷན་ཅིག་སྐྱེས་པའི་ཡེ་ཤེས་ལ་ཕན་འདོགས་པས་སོ། །ཡང་ན་ཚར་བཅད་པ་ནི་ཐིག་ལེ་བཙན་ཐབས་སུ་བཟུང་བ། ཕན་གདགས་ཕྱིར་ནི་དང་པོ་འཇམ་རླུང་ལ་བསླབས་ནས་བཟུང་བའོ། །དགའ་བ་བཞིའི་གོ་རིམ་ཀྱང་ལས་ཀྱི་དངོས་པོ་སྟེ། དགའ་བ་སྔོན་དུ་མཚོན་ཀྱང་མཆོག་དགའ་དང་ལྷན་ཅིག་སྐྱེས་པའི་བར་དུ་འབྱུང་ལ། དགའ་བ་ལ་ཐ་མར་འབྱུང་བར་ཤེས་པས་རྣམ་པར་བསྒོམ་གསུང༌། དགའ་བ་བཞི་པོ་དེ་ཉིད་དབྱེ་བས་ཕྱེ་ན་ནི། རྩའི་ལམ་ནི་རྩ་དབུ་མའི་ནང་ནས་ཡར་ཐིག་ལེ་གྱེན་ལ་དྲངས་པ་ལས་མས་བརྟན་པའི་དགའ་བ་བཞི་སྐྱེ་བར་སྦྱར་བའོ། །དེ་ལྟར་ཐབས་ཀྱི་སྒོ་ནས་རྐྱང་མ་བསྟེན་པའི་ཕན་ཡོན་ནམ་འབྲས་བུ་བསྟན་པ་ནི། དེ་ལྟར་སྙོམས་འཇུག་གི་སྦྱོར་བས་དགའ་བ་བཞི་རྒྱུད་ལ་རབ་ཏུ་བསྒྲུབ་པའི་སྒྲུབ་པ་པོ་རྣམས་ལ་འདིས་ནི། རྐྱང་མ་དང་སྙོམས་པར་འཇུག་པ་བྱས་པ་འདིས་དགའ་བ་བཞིའི་རིམ་པ་བཞིན་རབ་ཏུ་བསྒྲུབ་པར་བྱས་ཏེ། དེས་དཔེའི་ལྷན་ཅིག་སྐྱེས་པ་ལ་བརྟེན་ནས་དོན་གྱི་ཡེ་ཤེས་མངོན་དུ་བྱས་ན་ལྷ་དང་ལྷ་མིན་མི་རྣམས་དང་ཐམས་ཅད་མྱུར་དུ་འགྲུབ་ནི། དེ་ཐམས་ཅད་དབང་དུ་བྱ་བ་ལ་སོགས་པ་ཐུན་མོང་གི་དངོས་གྲུབ་ཐམས་ཅད་དང༌། མཆོག་གི་དངོས་གྲུབ་ཀྱང་མྱུར་དུ་འགྲུབ་པར་འགྱུར་རོ།

།ཡང་གཉིས་པ་དམ་ཚིག་གི་ཕྱག་རྒྱ་འོད་ཀྱི་རིག་མ་ལ་བརྟེན་ནས་བསྒོམ་པ་ནི། དང་པོ་དཀྱིལ་འཁོར་གྱི་འཁོར་ལོ་རྫོགས་པའི་བསྐྱེད་རིམ་བསྒོམ་པ་དང༌། ལྷ་རྣམས་མ་བསྡུས་པར་འོད་ཀྱི་རིག་མ་དེ་མིའི་བུ་མོ་རང་ཉིད་གང་སེམས་ལ་མངོན་པར་འདོད་པ་བསམས་ལ། དེ་སྐད་ཅིག་གིས་ཕག་མོར་བྱིན་གྱིས་བརླབས་ཏེ་སྔར་བཞིན་གནས་ལྔ་དང་མཁའ་གསང་བྱིན་གྱིས་བརླབ་པ་བྱས་ལ། ཡབ་ཡུམ་ཐབས་ཤེས་རབ་སྙོམས་པར་ཞུགས་པ་ལས་རྡོ་རྗེ་ནོར་བུ་ལྷན་ཅིག་སྐྱེས་པའི་དགའ་བ་ཉམས་སུ་མྱོང་བར་དེ་ཡི་གེ་གཉིས་ཀྱི་གནས་སུ་སྔར་བཞིན་ཐིག་ལེ་དཀར་དམར་གཉིས་མངོན་དུ་བྱས་ཏེ། དེ་ནས་ཐིག་ལེ་དེ་གཉིས་ཟླས་པའི་སྔགས་རིན་ཆེན་བཞི་གང་ཡང་རུང་བ། ལས་ཀྱི་བྱེ་བྲག་གིས་དཀར་པོ་ལ་སོགས་པར་བསམ་ཏེ། ཨཱ་ལིའམ་ཀཱ་ལིའམ་སྙིང་པོ་ལ་སོགས་པའི་སྔགས་གང་རུང་བརྗོད་ཅིང་ཡབ་ཀྱི་རྩ་དབུ་མའི་ནང་ན་གྱེན་ལ་དྲང་བར་བྱས་ཏེ། དྲངས་པ་ཙམ་གྱིས་ཞི་བ་ལ་སོགས་པའི་ལས་ཐམས་ཅད་ཚེགས་མེད་པར་འགྲུབ་པར་འགྱུར་རོ། །ཡང་དེ་ཉིད་གཞུང་དང་སྦྱར་ན་དཔའ་བོ་སྟེ་སྒྲུབ་པ་པོ་འོད་ཀྱི་རིག་མ་དང་སྦྱོར་བའི་དུས་སུ་གནས་ལྔ་བྱིན་གྱིས་བརླབ་པ་ལ་སོགས་པའི་མཆོད་པའི་ཆོ་ག་ཤེས་པ་དེས ༑ འོད་ཀྱི་རིག་མ་དང་སྙོམས་འཇུག་གི་ལས་ནི་འབད་པ་ཀུན་གྱིས་བྱའོ ༑ ༑ དེ་ཡང་ཇི་ལྟར་བྱ་ཞེ་ན། རྣམ་དབྱེ་ནི་སྔོན་དུ་བསྐྱེད་རིམ་དེ་ཁོ་ན་ཉིད་ཀྱི་མཆོད་པའི་བར་དུ་བྱས་ན་ཐིག་ལེ་དེ་རང་དགའ་སྟེ། རང་གང་ལ་དགའ་བའི་རིན་ཆེན་བཞི་གང་ཡང་རུང་བའི་སྔགས་སུ་བྱས་པ་དེ་སྔགས་འཁོར་བར་བསམ་ཞིང་ལས་བཞི་ཁ་དོག་བཞི་ལ་བརྟེན་ནས་སོ་སོར་བསྒྲུབ་པའམ ༑ ཕྱིས་བླ་མ་ལོ་ཙཱ་བ་ལ་དྲིས་པས་འོད་ཀྱི་རིག་མའི་བྱང་སེམས་ཐིག་ལེ་ཆོས་འབྱུང་དུ་རིན་ཆེན་བཞིའི་སྔགས་གང་ཡང་རུང་བ་ལས་བཞིའི་བྱེ་བྲག་གིས་ཁ་དོག་སོ་སོར་བསམ་པའི་རྣམ་པར་དབྱེ་བ་རང་ཉིད་གང་དགའ་བར་སྔགས་པས་བསམས་ཏེ་ལས་བཞི་སྒྲུབ་པའོ་ཞེས་གསུང་ངོ༌།

།དེ་ཡང་ཇི་ལྟར་བསྒྲུབ་ཅེ་ན། ཕྱིན་ཅི་ལོག་ཏུ་ངེས་པར་སྦྱར་ནི། འོད་ཀྱི་རིག་མ་དང་སྦྱོར་བ་ལས་བྱུང་བའི་ཐིག་ལེ་སྔགས་ཀྱི་ཕྲེང་བར་བྱས་པ་དེ་དབུ་མའི་ནང་ན་ཡར་གྱེན་ལ་དྲངས་པའམ། ཡང་ན་འདི་དྲག་པོའི་ལས་སྒྲུབ་པའི་སྔགས་སུ་སྦྱར་ཞེས་ཀྱང་གསུང་ངོ༌། །དེས་ཚར་གཅད་པ་ནི་གདུག་པ་ཅན་སློབ་དཔོན་ལ་སྨོད་པ་ལ་སོགས་པ་ཚར་གཅད་པ་ཡིན་ལ། ཕན་འདོགས་པ་ནི་སྔར་བསད་པ་དེ་སླར་རྗེས་སུ་གཟུང་བའོ། །ལས་དེ་དག་སྒྲུབ་པ་ལ་ལས་ཀྱི་དངོས་པོ་ནི་ལས་བཞིའི་བྱེ་བྲག་གིས་སྔགས་ཀྱི་ཁ་དོག་གི་དངོས་པོ་སོ་སོར་རྣམ་པར་བསྒོམ་པ་དང༌། ལས་བཞི་པོ་གང་བསྒྲུབ་པ་དེ་ཉིད་ཀྱི་དབྱེ་བས་སྔགས་ཀྱི་ཁ་དོག་སོ་སོར་ཕྱེ་ནས་རྩ་བའི་ལམ་སྟེ། དབུ་མའི་ནང་ན་ཡར་སྔགས་ཀྱི་ཕྲེང་བ་གྱེན་ལ་དྲང་བ་སྦྱར་བར་བྱའོ། །དེའི་ཕན་ཡོན་ནམ་འབྲས་བུ་ནི། སྔགས་ཁ་དོག་སོ་སོར་སྦྱོར་བ་ལས་བཞི་རབ་ཏུ་བསྒྲུབ་པའི་སྒྲུབ་པ་པོ་རྣམས་ལ་གསང་སྔགས་བཟླས་པ་འདིས་ལས་ཐམས་ཅད་རབ་ཏུ་བསྒྲུབ་པར་བྱ་སྟེ། དེ་ཡང་ལྷ་དང་ལྷ་མིན་ལ་སོགས་པ་ནི་སྔར་བཤད་པ་དང་འདྲ་བར་ཤེས་པར་བྱའོ། །གཉིས་པ་ལེའུའི་མཚན་ནི་དཔལ་འཁོར་ལོ་སྡོམ་པ་ལས ༑ དེ་ཁོ་ན་ཉིད་ཀྱི་མཆོད་པ་ནི་དངོས་ཀྱི་རིག་མའི་དབང་དུ་བྱས་ན། ལས་ཀྱི་ཕྱག་རྒྱ་དང་སྙོམས་པར་ཞུགས་པ་ལས་བྱུང་བའི་དགའ་བ་བཞིའི་ཉམས་མྱོང་སྐྱེས་པ་ཡིན་པ་ལ། ལས་ཀྱི་ཆོ་ག་ནི་དགའ་བཞིའི་ཉམས་མྱོང་སྐྱེ་བའི་ཐབས་བཞི་སྟོན་པའི་ལེའུ་ཞེས་བྱའོ། །དམ་ཚིག་གི་ཕྱག་རྒྱ་འོད་ཀྱི་རིག་མ་བསྟེན་པ་ལྟར་ན་དེ་ཁོ་ན་ཉིད་ཀྱི་མཆོད་པ་ནི། འོད་ཀྱི་རིག་མའི་ཆོས་འབྱུང་དུ་བྱང་ཆུབ་ཀྱི་སེམས་ཀྱི་ཐིག་ལེ་ལས་བྱུང་བའི་སྔགས་ཁ་དོག་བཞིར་བསམ་པའོ། །ལས་ཀྱི་ཆོ་ག་ནི་སྔགས་ཁ་དོག་བཞི་ལ་བརྟེན་ནས་ལས་བཞི་བསྒྲུབ་པ་སྟོན་པའི་ལེའུ་སྟེ། ལེའུ་སུམ་ཅུ་རྩ་དྲུག་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས།

ལེའུ་སུམ་ཅུ་རྩ་དྲུག་པའི་རྣམ་པར་བཤད་པའོ།། །།ལེའུ་སུམ་ཅུ་རྩ་བདུན་པས་ནི་སྔར་བཤད་པའི་ལས་ཀྱི་ཕྱག་རྒྱ་དངོས་ཀྱི་རྐྱང་མ་ལ་བརྟེན་ནས་བསྒོམ་པའི་རྐྱང་མ་དེ་བདེ་བླག་ཏུ་མ་རྙེད་པ་དང༌། རྙེད་ཀྱང་རྐྱང་མ་དེས་བདག་ལ་རྗེས་སུ་ཆགས་པ་མ་ཡིན་ཞིང༌། བདག་ལ་མི་ཕྱོགས་ན་བསྟེན་པར་མི་འགྱུར་བས་དེ་དབང་དུ་བྱ་བའི་ཐབས་སྟོན་ཏོ། ། འདི་ལ་ཡང་གཉིས་ལས། དང་པོ་ལེའུའི་གཞུང་སྟོན། དེ་ལ་དོན་བཞི་ལས། དང་པོ་རྐྱང་མ་དེ་ཁ་ཟས་ཀྱི་སྒོ་ནས་དབང་དུ་བྱ་བ་ནི། དེ་ནས་ཞེས་པ་ནས་དབང་དུ་འགྱུར་ཞེས་པའི་བར་གྱིས་སྟོན་ཏེ། དེ་ནས་ནི་ལེའུ་སུམ་ཅུ་རྩ་དྲུག་པ་བཤད་པའི་རྗེས་ལའོ། །སྔར་གྱི་ཐབས་ལས་གཞན་ཡང་རྐྱང་མ་དབང་དུ་བྱ་བའི་ཆོ་ག་བཤད་པར་བྱའོ། །དེ་ཡང་རྐྱང་མའི་གཟུགས་ནི་གནོན་པ་བདག་གི་རང་དབང་དུ་གྱུར་པའི་ཆོ་ག་སྟེ། འདི་ནི་རྩ་བའི་སྔགས་ལ་བརྟེན་ནས་དབང་དུ་བྱེད་པ་ཡིན་ནོ། །དེ་ལ་དབང་དུ་བྱ་བའི་ཐབས་གསུམ་ལས་དང་པོ་ནི། ཕན་ཚུན་སྦྱོར་བའི་གསང་སྔགས་ཏེ། ཡབ་ཡུམ་གཉིས་ཀྱི་རྩ་བའི་སྔགས་གཉིས་སུ་མེད་པར་སྦྱོར་བའི་སྔགས་ཟློས་པ་ནི། མཁའ་འགྲོ་མ་སྟེ་དབང་དུ་བྱ་བའི་བུད་མེད་ཀྱི་མིང་དང་གཅིག་ཏུ་སྦྱར་ནི་མིང་དང་སྔགས་སྤེལ་བ་སྟེ། ཆེ་གེ་མོ་ཝ་ཤཾ་ཀུ་རུ་ཧོཿཞེས་པའོ། །དེ་ཡང་རྩ་བའི་སྔགས་ལ་བསྙེན་པ་འབུམ་ལ་སོགས་པ་སྔོན་དུ་སོང་བ་བདག་ཉིད་ཀྱིས་ཆང་དང་ཉ་དང་ཤ་དང་བདུད་རྩི་འགྲངས་པར་ཟོས་ནས་མེད་པ་དེའི་རྗེས་ལ་རྩ་བའི་སྔགས་སྤེལ་ཚིག་དང་བཅས་པ་བརྒྱ་རྩ་བརྒྱད་ལ་སོགས་པ་བཟླས་པའི་མཐར་མ་ཞུ་བ་ལ་སྐྱུགས་པར་བྱས་ལ། དེ་བུད་མེད་དམ་བྲམ་ཟེའི་ཐོད་པའི་ནང་དུ་བླུགས་ཏེ། དེ་རང་གི་སྲིན་ལག་གཡོན་པས་མཉེ་ཞིང་སྔགས་བརྒྱ་རྩ་བརྒྱད་བཟླས་ནས་ཉིན་མོ་སྦས་ལ་མཚན་མོ་བདུན་རྫོགས་པ་དང༌། བཟའ་བ་དང་བཏུང་བ་དག་དང་སྔར་ཐོད་པའི་རྫས་དེ་སྦྱར་ཏེ་རྐྱང་མ་ལ་བྱིན་ན་ཐབས་འདིས་རྐྱང་མ་དེ་ཇི་སྲིད་འཚོ་བ་མ་ཤིའི་བར་དུ་ངེས་པར་སྒྲུབ་པ་པོའི་དབང་དུ་འགྱུར་རོ།

།སྔ་མ་དེ་དག་མ་རྙེད་ན་ཐབས་གཉིས་པ་ཡང་རྩ་བའི་སྔགས་ལ་བསྙེན་པ་སྔོན་དུ་སོང་བས་བ་སེར་སྐྱའི་མར་བཞུ་སྟེ་རང་གིས་འཐུངས་ནས ༑ དེ་ནས་རྩ་བའི་སྔགས་སྔ་མ་ལྟར་བཟླས་པའི་མཐར་སྐྱུག་པར་བྱ་སྟེ། སྣོད་དུ་བླུགས་ལ་དེས་རང་གི་གདོང་པ་བཀྲུས་ཏེ་བསྒྲུབ་བྱ་རྐྱང་མ་ལ་བལྟས་ན ༑ གལ་ཏེ་རྐྱང་མ་དེ་སྔར་བདག་ལ་རྟག་ཏུ་ཁྲོས་པར་གྱུར་པ་ཡིན་ཡང་སྒྲུབ་པ་པོ་མཐོང་བ་ཙམ་གྱིས་དབང་དུ་འགྱུར་རོ། །དབང་དུ་བྱ་ཐབས་གསུམ་པ་ནི ༑ དང་པོ་རང་གི་ལུས་ཐམས་ཅད་ཏིལ་མར་གྱིས་ཁྱབ་པར་བྱུགས་ལ། དེ་ནས་འབྲས་སཱ་ལུ་བཏགས་པ་ལས་ཟན་བྱས་པས་ལུས་ཐམས་ཅད་ལ་བསྐུས་ཤིང་དྲིལ་ནས་དྲིལ་བའི་འབྲས་ཟན་དེ་སྔགས་པ་སྟེ། སྒྲུབ་པ་པོས་ཏིལ་མར་དུ་བཙོས་ནས་སྣུམ་ཁུར་བྱས་ཏེ། བཟའ་བ་ལ་ནི་རབ་ཏུ་སྦྱར་ནས་རྐྱང་མ་ལ་བྱིན་ན་གལ་ཏེ་ལས་ནི་སྔར་དབང་དུ་བྱས་པའི་ལས་དེ་མ་བཏང་སྟེ། མ་བཀྲོལ་ཞིང་རྗེས་སུ་གཟུང་བ་མ་བྱས་ན་རྐྱང་མ་དེ་ཇི་སྲིད་འཚོའི་བར་དུ་སྒྲུབ་པ་པོའི་དབང་དུ་འགྱུར་རོ། །གཉིས་པ་བྱུག་པས་དབང་དུ་བྱ་བ་ནི་ཡང་རྩ་བའི་སྔགས་ལ་བསྙེན་པ་སྔོན་དུ་སོང་བས། ཏིལ་ནག་པོ་དང་སྐེ་ཚེའི་འབྲས་བུ་ཟོས་ནས་རྩ་བའི་སྔགས་བཟླས་པའི་མཐར་སྐེ་ཚེར་བཅས་པ་སྔར་ཟོས་པ་དེ་སྲིན་ལག་གིས་རང་གི་ཁར་བཅུག་སྟེ་སྐྱུགས་པ་དང་རུ་རྟའི་ཕྱེ་མ་དང༌། ལག་སྐྱེས་ཏེ་རང་གི་ལག་པ་གཡོན་པའི་སེན་མོའི་ནང་གི་དྲི་མ་དང༌། བཤང་ལམ་ལས་བྱུང་བའི་སྲིན་བུ་དང༌། རང་གི་སྲིན་ལག་གཡོན་པའི་ཁྲག་དང་བཅས་པ་ལྷན་ཅིག་བཏགས་ནས། སྭ་ཤུ་ཀྲ་སྟེ་སྐྱེས་པའི་བྱང་ཆུབ་ཀྱི་སེམས་དང་སྦྱར་ནས་བཟའ་བཏུང་དང་བསྲེས་ནས་རྐྱང་མ་ལ་བྱིན་པའམ། ཡང་ན་སྒྲུབ་བྱའི་མིག་སྨན་དུ་བྱས་ཏེ་རྐྱང་མའི་གོས་ལ་ནི་བྱུག་པ་ཉིད་དུ་སྦྱར་ཏེ་བྱུགས་ན། ཐབས་འདིས་རྐྱང་མ་དེ་ཇི་སྲིད་འཚོའི་བར་དུ་སྒྲུབ་པ་པོའི་དབང་དུ་འགྱུར་བར་གདོན་མི་ཟའོ། །གསུམ་པ་སྦྱིན་སྲེག་གི་དབང་དུ་བྱ་བ་ནི།

རྩ་བའི་སྔགས་ལ་བསྙེན་པ་སྔོན་དུ་སོང་བས་དབང་གི་ཐབ་ལ་སོགས་པ་བྱས་ཏེ ༑ བདག་ཉིད་ཁ་ནུབ་ཏུ་བལྟས་ལ་ཐབ་ཁུང་དུ་མེའི་ནང་དུ་མེ་ལྷ་དང་དཀྱིལ་འཁོར་གྱི་ལྷ་སྐད་ཅིག་གིས་བསྐྱེད་པ་དེ་ལ། བསྲེག་རྫས་དབུལ་བ་ནི་བ་ལང་གི་ཤ་དེ་ཉིད་ཀྱི་ཁྲག་གིས་བསྐུས་ནས་ལག་པ་གཡོན་པས་བསྲེག་རྫས་དབུལ་ཞིང་དུས་གསུམ་གྱི་སྦྱིན་སྲེག་བརྒྱ་རྩ་བརྒྱད་བྱས་ན་ལྷ་ཐམས་ཅད་དང་རྐྱང་མ་དེའི་མོད་ལ་དབང་དུ་གྱུར་པའམ། གལ་ཏེ་མ་འོངས་ཏེ་དབང་དུ་མ་གྱུར་ན་ལྷ་རྣམས་དང་རྐྱང་མ་ཉིད་འཆི་བར་འགྱུར་རོ། །ཤ་ཉིད་དེ་བསྒྲུབ་བྱ་དེ་ཉིད་སྒྲུབ་པ་པོ་དེའི་མདུན་དུ་དངོས་སུ་བཞག་པའམ། ཡང་ན་ཡིད་ཀྱིས་བསྒྲུབ་བྱ་མདུན་དུ་བསྒོམས་ནས་སྒྲུབ་པ་པོ་མཁས་པས་མདུན་དུ་བ་ལང་གི་ཤའི་སྦྱིན་སྲེག་བྱས་ལ། སྦྱིན་སྲེག་ཟིན་པའི་མཐར་ནི་གྲུབ་པ་བརྟན་པའི་ཡན་ལག་ཏུ་བ་ལང་གི་ཤའི་གཏོར་མ་ཡང་སྦྱིན་པར་བྱའོ། །དེའི་ཕན་ཡོན་ནི་ཁམས་གསུམ་ཐམས་ཅད་སྐད་ཅིག་ཙམ་གྱིས་འགུགས་ཤིང་དབང་དུ་འགྱུར་ན། ལྷན་ཅིག་སྐྱེས་པའི་ཡེ་ཤེས་ཀྱི་རྐྱེན་རྐྱང་མ་དབང་དུ་འགྲོ་བ་ལྟ་སྨོས་ཀྱང་ཅི་དགོས་ཞེས་པའི་དོན་ཏོ། །དེ་ཡང་དུས་ཇི་ཙམ་གྱིས་དབང་དུ་འགྲོ་ཞེ་ན། ཉིན་མོ་གསང་ཞིང་མཚན་མོ་བདུན་སྦྱིན་སྲེག་བྱས་པས་འགྲུབ་པར་འགྱུར་རོ། །བཞི་པ་དེ་ལྟ་བུའི་སྦྱོར་བ་དེ་གཞན་ལ་སྦ་ཞིང་གསང་བ་དང༌། དེའི་ཕན་ཡོན་དང་བཅས་པ་བསྟན་པ་ནི། དེ་ལྟ་བུའི་རྐྱང་མ་དབང་དུ་བྱ་བའི་ཐབས་དེ་འཇིག་རྟེན་གསུམ་ན་རྙེད་པར་དཀའ་བའི་དམ་ཚིག་སྤྱོད་པ་སྟེ། རྐྱང་མ་དབང་དུ་བྱ་བའི་ཐབས་ཀྱི་མཚན་ཉིད་འདི་ནི་རྟག་ཏུ་རང་སྔགས་སྟེ་རྩ་བའི་སྔགས་ཀྱིས་རྐྱང་མ་དབང་དུ་བྱ་ཐབས་འདི་ཤིན་ཏུ་སྦས་པའི་སྒོ་ནས་སྣོད་དང་མི་ལྡན་པ་ལ་རབ་ཏུ་འབད་དེ་གསང་བར་བྱའོ། །རྩ་བའི་སྔགས་ལ་བརྟེན་པའི་རྐྱང་མ་དབང་དུ་བྱས་བའི་ཐབས་སམ་ཡང་ན་གསང་ནས་བསྒྲུབས་པའི་སྦས་པའི་དོན་འདི་བསོད་ནམས་ཆུང་བ་རྣམས་ཀྱིས་རྙེད་པར་མི་འགྱུར་ཞིང༌།

དམ་ཚིག་ལ་སོགས་པ་མ་ཐོབ་པ་ལ་དབང་དུ་བྱ་བའི་གདམས་ངག་བྱིན་ཀྱང་སྐལ་བ་དམན་པས་འགྲུབ་པར་མི་འགྱུར་རོ།། གསང་ནས་བསྒྲུབས་ན་སྔར་བསོད་ནམས་ཆུང་བའི་སྒྲུབ་པ་པོས་ཀྱང་དཔལ་ཧེ་རུ་ཀ་ང་རྩ་བའི་སྔགས་ལ་བརྟེན་ནས་བསྒྲུབས་ཏེ། ཧེ་རུ་ཀ་ང་མཉེས་པར་བྱས་པས་རྐྱང་མ་དབང་དུ་བྱ་བའི་ལས་དེ་འགྲུབ་པར་འགྱུར་རོ། །གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས། ནང་གི་བདག་ཉིད་ཀྱི་དབང་དུ་བྱ་བ་ནི་སྔར་གྱི་སྔགས་དང་རྫས་ལ་བརྟེན་ནས་རྐྱང་མ་དབང་དུ་བྱས་པ་ལ་བརྟེན་ནས་བསྒྲུབས་ན། དངོས་གྲུབ་ཉེ་བས་དེའི་ཁྱད་པར་དུ་བྱ་བ་ནི། སྦྱིན་སྲེག་ལ་བརྟེན་ནས་སྒྲུབ་པ་སྟོན་པའི་ལེའུ་སྟེ། སུམ་ཅུ་རྩ་བདུན་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས ༑ ལེའུ་སུམ་ཅུ་རྩ་བདུན་པའི་རྣམ་པར་བཤད་པའོ།། །།ལེའུ་སུམ་ཅུ་རྩ་བརྒྱད་པས་ལམ་གྱི་གསང་བ་རྫོགས་པར་བྱེད་པའི་ཡན་ལག རང་དོན་གྱི་སྤྱོད་པ་གསུམ་ལས་སྤྲོས་མེད་དང་ཤིན་ཏུ་སྤྲོས་མེད་ཀྱི་སྤྱོད་པ་ལ་གནས་པའི་བྱ་བ་དང་བྱ་བ་མ་ཡིན་པའི་ཆ་བསྟན་ཏོ། །ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན་དེ་ལ་གཉིས་ལས་དང་པོ་བཤད་པར་དམ་བཅའ་བ་ནི། དེ་ནས་ནི་ལེའུ་སུམ་ཅུ་རྩ་བདུན་པ་བཤད་པའི་རྗེས་ལའོ། །ལུས་ཀྱི་བརྡ་ལ་སོགས་པའི་བརྡ་རྣམས་ཀྱིས་བསྟན་པའི་མཁའ་འགྲོ་མ་མཚོན་པའི་ལུས་ཀྱི་མཚན་ཉིད་ནི། ལུས་ཀྱི་ཀུན་སྤྱོད་དམ་ཡང་ན་ལུས་ཀྱི་མཚན་ཉིད་མདོག་དང་དབྱིབས་དང་དྲི་ལ་སོགས་པ་གང་ཡིན་པ་དང༌། དཔའ་བོའི་ཡན་ལག་ནི་དཔའ་བོ་རྣམས་མཚོན་པའམ། དཔའ་བོས་བྱེད་པའི་ཡན་ལག་སྟེ་གཡོན་གྱི་ཀུན་ཏུ་སྤྱོད་པ་སྦ་བ་ལ་སོགས་པ་བྱ་བ་དང་བྱ་བ་མ་ཡིན་པའི་ཆ་རྣམས་ཀྱི་དབྱེ་བ་ནི་དེ་བཞིན་དུ་ནི་བཤད་པར་བྱའོ། །ལེའུ་འདིའི་དོན་ནི་ལས་དང་པོ་པའི་གང་ཟག་གིས་ཉམས་སུ་བླང་བར་བྱ་དགོས་པ་ཡིན་གསུང༌། བཤད་པ་དངོས་ལ་གསུམ་ལས་དང་པོ་ལྡོག་པའི་ངོས་ནས་བྱ་བ་མ་

( ¡¶ ཞ ¡·¡¶ ལུ ¡· - མ་ ) ཡིན་པའི་ཆ་བསྟན་པ་ནི། དཔའ་བོའི་དབང་ཕྱུག་སྟེ་ཧེ་རུ་ཀའི་བྲིས་སྐུ་དང་རྡུལ་ཚོན་ལ་སོགས་པ་འདིར་དབང་མ་ཐོབ་པ་གཞན་རྣམས་ཀྱིས་མཐོང་བར་མི་བྲི་ཞིང༌། སྣོད་དང་མི་ལྡན་པ་གང་གི་ཐད་དུ་རྒྱུད་འདིའི་པུ་སྟི་ལ་སོགས་པ་གསལ་བར་མི་སྟོན་ཏོ། ། ཟས་ཟ་བ་ལ་སོགས་པའི་ཚེ་གཡོན་པའི་ཀུན་སྤྱོད་བྱེད་པ་ཡང་ལེགས་པར་སྦས་པ་སྒྲུབ་པ་དང༌། གཞན་ཡང་སྣོད་མ་ཡིན་པ་ལ་གསལ་བའི་མཚན་ཉིད། མཁའ་འགྲོ་མ་དང་དཔའ་བོའི་རྩ་བའི་སྔགས་ལ་སོགས་པ་བག་མེད་པས་གཞན་གྱི་ཐད་དུ་གདོན་ཅིང་ཟློས་པར་བྱེད་ན་དེ་ལ་ཧེ་རུ་ཀ་ང་ནི་ཐུགས་རྗེའི་སྤྱན་གྱིས་མི་བལྟ་སྟེ་བྱིན་གྱིས་མི་རློབ་པའོ། །ཧེ་རུ་ཀས་མ་བསྲུངས་པས་ཅིར་འགྱུར་ཞེ་ན། ཧེ་རུ་ཀས་མ་བསྲུངས་པས་འཇིག་རྟེན་པའི་ལས་ཀྱི་མཁའ་འགྲོ་སྟོང་ཕྲག་དུ་མས་གསང་བ་སྒྲོགས་པར་བྱེད་པའི་ངན་པའི་བདག་ཉིད་ཅན་གྱི་གང་ཟག་དེ་ཟ་བར་འགྱུར་རོ། །དེའི་རྒྱུ་ནི་གང་ཟག་དེ་དམ་ཚིག་འཇོམས་པ་དང་བླ་མ་ལ་སོགས་པ་ལ་བརྙས་པར་བྱེད་ཅིང༌། ངན་སྤྱོད་དེ་གསང་སྔགས་ཀྱི་གཞུང་དང་འགལ་བར་སྤྱོད་པ་དེ། དཔེར་ན་འཇིག་རྟེན་པ་རྣམས་རྟ་དང་མི་དང་དེའི་ནང་ནས་ཀྱང་བྲམ་ཟེ་བསད་པ་དེ་སྡིག་པ་ཆེ་བར་བྱེད་པ་དེ་བཞིན་དུ་གསང་སྔགས་དང་འགལ་བར་བྱེད་པ་དེ་ཡང་སྡིག་པ་ཤིན་ཏུ་ཆེ་བས་དེ་གསོད་པར་ཐེ་ཚོམ་མེད་དོ། །དེ་ལྟ་བུའི་རྣམ་སྨིན་ལ་མི་འཛེམ་པའི་སྡིག་པ་སྤྱོད་པ། རྨོངས་པའི་བདག་ཉིད་ཅན་དམ་ཚིག་མི་སྲུང་བ་དེས་བླ་མ་དང་སངས་རྒྱས་ཀྱི་བཀའ་བསླུ་བར་འགྱུར་བས་ན། ངན་པའི་བདག་ཉིད་ཅན་དེ་ལས་མཁའ་འགྲོ་མ་རྣམས་ཀྱིས་ཟོས་པར་གྱུར་ཀྱང༌། དེ་ལ་དཔལ་ཧེ་རུ་ཀ་ང་ནི་སྐྱོབ་ཅིང་སྲུང་བར་མི་བྱེད་དོ། །དེ་ལྟ་བུ་དེ་གསང་བ་ཞེས་པ་ནི་བླ་མ་ལོ་ཙཱ་བ་ལ་དྲིས་པས། གསང་སྔགས་བསྟན་པ་དང་སྒྲུབ་པའི་སྣཽད་དུ་རུང་བ་མིའི་འགྲོ་བ་ཡིན་ལ། དེའི་ནང་ནས་ནི་གསང་སྔགས་དང་འགལ་བར་སྤྱོད་པའི་སྒྲུབ་པ་པོ་དེ་ནི་ཕྱུགས་དང་འདྲ་ནི་ཕྱུགས་དེ་བསད་རྒྱུར་མཐོང་བ་ལྟར་མཁའ་འགྲོ་མ་རྣམས་ཀྱིས་ཀྱང་གང་ཟག་དེ་བཤའ་རྒྱུར་མཐོང་བས་སོ།

།གཞན་ཡང་བླ་མ་ལ་འཁུ་བ་དང་དམ་ཚིག་ཉམས་པ་དེས་དངོས་གྲུབ་གཉིས་མི་ཐོབ་པ་ལྟ་ཞོག་གི མཐོ་རིས་ཀྱི་འཇིག་རྟེན་མི་ལུས་ཐོབ་པ་དེ་ལས་གང་ཟག་དེ་ལྟ་བུ་ནི་དམྱལ་བ་ལ་སོགས་པར་ལྟུང་བའོ། ། གཉིས་པ་འཇུག་པའི་ངོས་ནས་བྱ་བའི་ཆ་བསྟན་པ་ནི། ཧེ་རུ་ཀ་དཔལ་གྱི་སྔགས་ལ་གཞན་ལ་བསྟན་དུ་མི་རུང་བ་འཇིགས་པའི་སྔགས་སུ་བལྟ་ཞིང༌། སྣོད་མ་ཡིན་པའི་ཐད་དུ་སྔགས་བརྗོད་ན་ཉེས་པ་དུ་མ་འབྱུང་བ་ལ་སོགས་པས་གང་ཟག་གང་ཞིག་གསང་བ་སྲུང་བར་བྱེད་པ་དེ་ལ་ནི་མཁའ་འགྲཽ་མ་དང་དཔའ་བོ་དང་བཅས་པ་དགེ་སློང་ནི་དགེ་བའི་བསམ་པ་དང་ལྡན་པ་རྣམས་ཀྱིས་གསང་བ་སྲུང་བའི་སྒྲུབ་པ་པོ་དེ་ལ་ཧེ་རུ་ཀ་ང་ནི་ཕན་འདོགས་ནི་སྲུང་ཞིང་བྱིན་གྱིས་རློབས་པ་མཛད་དོ། །དེ་ལ་བླ་མ་རྣམས་ཀྱིས་ཀྱང་ཐུགས་ལ་དགོངས་པར་འགྱུར་བ་དང༌། བསྐྱེད་རྫོགས་ཀྱི་སྣོད་དང་མི་ལྡན་པ་རྣམས་ལ་གསང་བར་བྱེད་པའི་སྒྲུབ་པ་པོ་མཁའ་འགྲོ་མ་ལ་རྟག་ཏུ་དགའ་བ་དེ་ལ་དངོས་གྲུབ་གསུམ་པོ་ཐམས་ཅད་འབྱུང་བར་འགྱུར་ཞིང༌། སྒྲུབ་པ་པོ་དེ་ནི་ཚད་མའི་སྐྱེས་བུ་ཐམས་ཅད་ཀྱིས་ཡིད་ཆེས་པའི་གནས་ཡིན་པས་ན་དཔང་པཽ་ཉིད་དུ་འགྱུར་རོ། ཁམས་གསུམ་ན་ནམ་མཁའ་ལ་རྒྱུ་བའི་བདག་ཉིད་ལྷ་ལ་སོགས་པ་རྣམས་ཀྱིས་ཀྱང་གསང་བ་ལ་གནས་པའི་སྒྲུབ་པ་པོ་དེ་ནི་དཔའ་བོ་ཉིད་དུ་འདོད་ཅིང་མི་ལ་སོགས་པ་ཐམས་ཅད་ཀྱིས་མཆོད་པ་བྱེད་པར་འགྱུར་རོ། །གང་ཟག་དེ་ནི་བསྐྱེད་རྫོགས་གཉིས་ཀྱི་རྣལ་འབྱོར་ཉམས་སུ་ལེན་པ་ལ་འཇུག་པར་དགའ་བ་ཡིན་པས་བླ་མ་རྣམས་ཀྱིས་ཡང་དག་པའི་གདམས་ངག་སྦྱིན་པར་ཡང་དེས་རིག་ཅིང་གོ་བར་འགྱུར་རོ། །ཟས་ཟ་བ་ལ་སོགས་པའི་དུས་ཐམས་ཅད་དུ་རང་ཉིད་ཧེ་རུ་ཀ་དཔལ་གྱི་བརྟུལ་ཞུགས་ཏེ་ང་རྒྱལ་འཛིན་པ་དང་མི་འབྲལ་བར་བྱའོ། །སྒྲུབ་པ་པོ་དེས་རང་གི་སློབ་དཔོན་དཔའ་བོ་མཐོང་བར་གྱུར་ན་ཀུན་ཏུ་དགའ་བར་བྱ་ཞེས་སྦྱར་རོ། །བདེ་མཆོག་གི་སྒྲུབ་པ་པོ་དེས་སྔགས་ཏེ་ལྷག་པའི་ལྷའམ་རྩ་སྔགས་ལ་སོགས་པའི་སྔགས་འདི་དག་ཉིད་མཐོང་ཞིང་མཐོང་ན་དགའ་བ་བསྐྱེད་ཅིང་དེ་བཞིན་དུ་བླ་མ་ལ་ཡང་མཐོང་ན་ཀུན་ཏུ་དགའ་བར་བྱའོ།

།འདིའི་རྩ་བའི་སྔགས་ནི་སྔགས་རྣམས་ཀྱི་མཆོག་ཡིན་ལ། དེ་བས་ཀྱང་མཆོག་ཏུ་གྱུར་པ་དཔའ་བོ་སྟེ་ཡབ་ཀྱི་ཉེ་སྙིང་ཡི་གེ་བདུན་པ་སྒྲུབ་པ་པོ་གང་ཞིག་འཛིན་པར་བྱེད་པ་ནི་ཧྲི་ཧ་ཧ་ལ་དང་པོར་ཨོཾ་དང་ཐ་མར་ཧཱུྃ་ཕཊ་ཀྱི་ཁྱད་པར་དབྱེ་བའི་བཟླས་པ་བྱའོ། །བདེ་མཆོག་གི་རྣལ་འབྱོར་པ་དེས་བླ་མ་དང་སྔགས་ལ་སོགས་པ་དེ་རྣམས་ལ་འབད་དེ་ཕྱག་བྱ་ཞིང་སངས་རྒྱས་ཐམས་ཅད་དེ་དཀྱིལ་འཁོར་གྱི་འཁོར་ལོ་རྫོགས་པ་དང་ལ་སོགས་པ་སྟེ་གཞན་ལ་ཡང་མཆོད་པ་བྱའོ། །གསུམ་པ་དེ་ལྟར་གནས་པར་བྱས་པའི་ཕན་ཡོན་བསྟན་པ་ནི ༑ རྟག་ཏུ་ཞེས་པ་ནས་ས་སྟེང་རོལ་ཞེས་པའི་བར་གྱིས་སྟོན་ཏེ། སྒྲུབ་པ་པོས་བྱ་བ་མ་ཡིན་པའི་ཆ་སྤང་བ་དང༌། བྱ་བའི་ཆ་ཉམས་སུ་ལེན་པ་དེ་ལྟར་བྱས་ན་དུས་རྟག་ཏུ་དཔའ་བོ་ཆེན་པོ་ཧེ་རུ་ཀ་དང་ལྷན་ཅིག་ཏུ་རོལ་ཅིང༌། དེས་བྱིན་གྱིས་རློབ་པ་དང་ལྡན་པར་ཐེ་ཚོམ་མེད་དོ། །གཞན་ཡང་དེའི་ཐུགས་ཀ་ནས་ཏེ་ཧེ་རུ་ཀའི་ཐུགས་ཀྱི་དབྱིངས་ཀྱི་མཁའ་ལས་བྱུང་བའི་ཡུམ་ཕག་མོ་དང༌། དཔའ་བོ་ཉི་ཤུ་རྩ་ལྔ་པོ་རྣམས་དང་རྣལ་འབྱོར་མ་སུམ་ཅུ་རྩ་བདུན་པོའི་ཕོ་ཉ་རྣམས་དང་ལྷན་ཅིག་ཏུ་བཅས་པས་ཀྱང་བྱིན་གྱིས་རློབ་པར་འགྱུར་རོ། །དེ་ལྟ་བུའི་སྒྲུབ་པ་པོ་དེ་ཚད་མའི་སྐྱེས་བུའམ་གང་ཟག་མཆོག་ཡིན་པས། དེ་ཡིས་གང་ཞིག་ལེགས་སྐྱེས་ ( ¡¶ ལུ ¡· དགོས་ ) པ། །ཞེས་བྱ་སྟེ་གང་ཟག་དེ་ལ་སྲོག་ཆགས་གཞན་གྱིས་མཐོང་བ་ལ་སོགས་པས་ཀྱང་ལེའུ་དང་པོར་བཤད་པ་ལྟར། བསོད་ནམས་མཐོང་སྟེ་ཐོབ་ཅིང་སྡིག་པ་དག་པར་འགྱུར་བ་ཡིན་ནོ། །གཞན་ཡང་སྒྲུབ་པ་པོ་དེ་ཆུ་བོ་རྒྱ་མཚོ་ནས་ལམ་སྲང་གི་བར་གྱི་གནས་དེ་ཐམས་ཅད་དུ་གནས་པ་དེ་ལ་མཁའ་འགྲོ་མ་ཐམས་ཅད་ཀུན་ཏུ་ཞེན་པར་ཏེ་ཐུགས་རྗེའི་ཆགས་པས་བལྟ་བ་ལ་གནས་པར་འགྱུར་རོ ༑༑ གཞན་ཡང་སྒྲུབ་པ་པོ་དེ་འཇིགས་པ་ཆེན་པོ་སྐྱེ་བའི་དུར་ཁྲོད་དང་མཁའ་སྤྱོད་དེ་སྟེང་དང༌། ས་འོག་སྟེ་དེ་དག་ཏུ་རྒྱུ་བའི་དུས་སུ་རོ་ལངས་ཀྱི་གཟུགས་དུ་མ་ཞིག་གར་བྱེད་པ་ལ་སོགས་པ་འཇིགས་པའི་གཟུགས་དང༌།

སྟོབས་ཆེན་པོའི་ཉམས་ཡོད་པ་དེ་དག་དང་དཔའ་བོ་ཆེན་པོ་སྒྲུབ་པ་པོ་ལྷན་ཅིག་ཅི་བདེ་བར་ནི་འཇིགས་པའམ་ ¡Ã ཉམ་ང་བའམ་ ( ¡¶ ཞ ¡·¡¶ ལུ ¡· - ཉམ་ང་བའམ་ ) བག་ཚ་བ་མེད་པར་རོལ་བར་མཛད་དོ། །གཞན་ཡང་སྒྲུབ་པ་པོ་དེ་རི་སུལ་དང་ནགས་ཚང་ཚིང་ན་འདུག་ཀྱང༌། ཕྱོགས་ནི་དེ་དང་དེ་དག་ཏུ་གསང་བ་སྟེ་དཔའ་བོ་སྒྲུབ་པ་པོ་དང༌། གསང་བའི་མི་མོ་རྣལ་འབྱོར་མ་རྣམས་སྔར་གྱི་རི་སུལ་ལ་སོགས་པའི་ཕྱོགས་ནི་དེ་དང་དེ་དག་ཏུ་སྒྲུབ་པ་པོ་དེ་དང་ལྷན་ཅིག་ཏུ་ས་སྟེང་དུ་རོལ་ཅིང་ལྷན་ཅིག་ཏུ་བྱིན་གྱིས་རློབ་པར་འགྱུར་རོ། ། གཉིས་པ་ལེའུའི་མཚན་ནི་དཔལ་འཁོར་ལོ་སྡོམ་པ་ལས། རྣལ་འབྱོར་མ་རྣམས་ཀྱི་དམ་ཚིག་དང་ལྡན་པའི་སྒྲུབ་པ་པོ་དེ་སྲུང་བ་དང༌། ས་སྟེ་གནས་ཆུ་བོ་ལ་སོགས་པ་བསྟན་པ་དང༌། སྣོད་དང་མི་ལྡན་པ་ལ་རྒྱུད་འདིའི་སྔགས་ལ་སོགས་པ་གསང་བའི་དཔའ་བོ་ནི། སྤྱོད་པ་ལ་གནས་པའི་སྔགས་ཀྱི་ཆོ་ག་སྟོན་པའི་ལེའུ་སྟེ་སུམ་ཅུ་རྩ་བརྒྱད་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་སུམ་ཅུ་རྩ་བརྒྱད་པའི་རྣམ་པར་བཤད་པའོ།། །།ལེའུ་སུམ་ཅུ་རྩ་དགུ་པ་ནས་བཟུང་ནས་བཞི་བཅུ་རྩ་གཉིས་པའི་བར་གྱི་ལེའུ་བཞིས་ནི་སྔར་གྱི་བསྐྱེད་པའི་རིམ་པ་བསྒོམས་པས་རྨི་ལམ་དུ་མཚན་མ་མཐོང་བ་དང༌། རྫོགས་པའི་རིམ་པ་ཕྱག་རྒྱ་བཞི་བསྒོམས་པས་དུ་བ་ལ་སོགས་པའི་རྟགས་མཐོང་ཞིང་བརྟན་པ་ཐོབ་པའི་རྣལ་འབྱོར་པ་རྣམས་ལ་འབྲས་བུའི་གསང་བའི་མཚན་མའམ། རྟགས་ཀྱི་བྱེ་བྲག་འབྱུང་བར་སྟོན་པ་ལས་ལེའུ་སུམ་ཅུ་རྩ་དགུ་པས་ནི་བསྐྱེད་རྫོགས་གཉིས་ལ་བརྟན་པ་ཐོབ་པའི་རྣལ་འབྱོར་པས་དུར་ཁྲོད་ལ་སོགས་པར་ཕྱིན་ནས་བཞད་པ་བརྒྱད་པོའི་སྒོ་ནས་བསྐུལ་བས། དང་པོ་མཁའ་འགྲོ་མ་རྣམས་ཀྱིས་སྒྲུབ་པ་པོ་དེ་ལ་ཉམས་སད་པའི་དོན་དུ་འཇིགས་པའི་རྟགས་སྟོན་པ་དེ་ལ་རྣལ་འབྱོར་པ་དེ་འཇིགས་པར་མ་གྱུར་ན། ཇི་ལྟ་བ་བཞིན་དུ་ཐུན་མོང་དང་མཆོག་གི་དངོས་གྲུབ་སྐུ་གསུམ་སྩོལ་བར་འགྱུར་རོ།

།ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན་པ་ནི། དེ་ནས་ཏེ་ལེའུ་སུམ་ཅུ་རྩ་བརྒྱད་པ་བཤད་པའི་རྗེས་ལའོ།། སྒྲུབ་པའི་རྣལ་འབྱོར་ཆེ་ནི་རིམ་པ་གཉིས་ལ་བརྟན་པ་ཐོབ་པའི་རྣལ་འབྱོར་པ་ཆེན་པོ་དེ་སྤྲོས་མེད་ཀྱི་སྤྱོད་པ་བྱེད་པའི་དུས་སུ་དུར་ཁྲོད་ལ་སོགས་པར་རྒྱུ་བ་ན། སྔགས་ནི་རྣམ་པ་བརྒྱད་ནི། ཧ་ཧཱ་ཧེ་ཧཻ་ཧོ་ཧཽ་ཧཾ་ཧཿ བརྒྱད་པོ་འགོད་ཅེས་པ་ནི་རང་གི་ཡན་ལག་བརྒྱད་ལ་དགོད་ཅིང་ངག་ཏུ་ཡང་ཟློས་པའོ ༑ ༑ དེ་ནས་སྒྲུབ་པ་པོ་འདི་ལ་འཇིག་རྟེན་གྱི་མཁའ་འགྲོ་མ་དང་རོ་ལངས་ལ་སོགས་པས་དཔལ་ཧེ་རུ་ཀར་ཡང་དག་པར་མཐོང་ནས་མཁའ་སྤྱོད་ལ་སོགས་པའི་དངོས་གྲུབ་སྩོལ་བར་འགྱུར་བར་གདོན་མི་ཟའོ། །བླ་མ་བྷ་དནྟ་ནི་ཧ་བརྒྱད་པོ་འདིས་ལས་བཞི་གང་འདོད་པ་ཞིག་བསྒྲུབ་པར་འདོད་ལ ༑ བླ་མ་སྔ་མ་རྣམས་ནི་འདིའི་འཁོར་ལོ་ལ་བརྟེན་ནས་ལས་བསྒྲུབས་པ་ཡིན་གསུང་ཡང༌། བླ་མ་ལོ་ཙཱ་བ་ལ་དྲིས་པས་ལེའུ་འདི་ནས་འཁོར་ལོས་ལས་བསྒྲུབ་པ་མེད་པ་ཡིན་གསུང་ངོ༌། །ཡང་ན་བཤད་པ་གཉིས་པ་ནི་སྤྱོད་པ་བྱེད་པའི་དུས་སུ་སྒྲུབ་པ་པོས་ཧ་བརྒྱད་ཀྱི་དགོད་པ་བྱས་པས་ལྷན་ཅིག་སྐྱེས་མ་རྣམས་བྱོན་ནས། དེ་ནས་སྒྲུབ་པ་པོ་འདི་ལ་བདག་ཉིད་ཡང་དག་པར་མཐོང་བ་སྩོལ་བར་འགྱུར་བར་གདོན་མི་ཟའོ་ཞེས་པའི་དོན་ཏེ། འདི་གཞུང་དང་མཐུན་པར་གཟུང་ངོ༌། །སྒྲུབ་པ་པོ་དུར་ཁྲོད་ལ་སོགས་པར་རྒྱུ་བའི་ཚེ། ཧ་ཧ་ལ་སོགས་པ་འཇིགས་པའི་སྒྲ་རྣམ་པ་མང་པོ་མི་བཟད་པ་སྒྲོགས་པའི་འཇིག་རྟེན་པའི་མཁའ་འགྲོ་མ་འཇིགས་པར་བྱེད་པ་ཤིན་ཏུ་འཇིགས་པ་སྟེ། དཔའ་བོ་སྟེ་བརྟན་པ་ཐོབ་པའི་སྒྲུབ་པ་པོ་དེས་ཧ་ཧཱ་ལ་སོགས་པའི་སྔགས་རང་གི་ལུས་ལ་བཀོད་ཅིང་བརྗོད་པས་ཐམས་ཅད་སྐྲག་ཅིག་རྣམ་པར་དབྱེ་བར་བྱེད་དོ། །གལ་ཏེ་ལས་ཀྱི་མཁའ་འགྲོ་མ་ལ་སོགས་པས་འཇིགས་པའི་སྒྲ་བསྒྲགས་ནས། སྒྲུབ་པ་པོ་ལ་ཉམས་སད་པའི་ཚེ་དཔའ་བོ་སྒྲུབ་པ་པོ་དེ་མི་འཇིགས་པར་འདུག་ན།

ཞིང་སྐྱེས་དང་ལྷན་སྐྱེས་ཀྱི་མཁའ་འགྲོ་མ་རྣམས་ཀྱིས་སྒྲུབ་པ་པོ་དེའི་ལག་པ་གཡོན་པ་ནས་བཟུང་ནས་ནི་རང་གི་གནས་མཁའ་སྤྱོད་ལ་སོགས་པར་འཁྱེར་བར་བྱེད་དོ། ཁྱེར་བའི་ས་དེར་ཡང་མི་རྣམས་ཏེ་སྒྲུབ་པ་པོ་རྣམས་མཁའ་འགྲོ་དེ་དག་དང་རྟག་ཏུ་འདོད་པའི་ཡོན་ཏན་ལྔ་ཁྱད་པར་ཅན་ལ་མངོན་པར་རྩེ་བར་བྱེད་དེ། དེ་ནི་ཕ་རོལ་ཏུ་ཕྱིན་པའི་དབང་དུ་བྱས་ན་བདེ་བ་ཅན་གྱི་གནས་སུ་འདོད་པ་དེ་དང་ ༑ འདིར་སྔགས་ཀྱི་དབང་དུ་བྱས་ན་མཁའ་སྤྱོད་དུ་འགྲོ་བ་གཉིས་འདྲ་བ་ཡིན་པས་ན་དེར་འགྲོ་བ་འགྱུར་རོ། །དེ་ཡང་སྒྲུབ་པ་པོ་ཧེ་རུ་ཀ་དཔལ་གྱི་གནས་སམ་གོ་འཕང་འདོད་པས་སྤྱོད་པ་སྤྱད་པའི་སྟོབས་ཀྱིས། དཔེར་ན་བདེ་བ་ཅན་ལྟ་བུའི་སྔགས་ཀྱི་དབང་དུ་བྱས་ན་མཁའ་ལ་འགྲོ་བའི་གནས་སུ་ཞིང་སྐྱེས་དང་ལྷན་སྐྱེས་ཀྱི་མཁའ་འགྲོ་མས་ཁྱེར་ནས། དེའི་བཀའ་དྲིན་གྱིས་སྒྲུབ་པ་པོ་ནི་སྔགས་ལུས་ཅན་ནི་ལུས་ལྷར་བསྒོམ་པ་ཅན་གསུང་སྟེ། སྔགས་ལུས་ཅན་ནི་ཡེ་ཤེས་ཀྱི་ལུས་ཅན་དུ་འགྲོ་བ་ཡིན་ལ། སྤྱིར་ཕྱག་རྒྱ་ཆེན་པོ་ཐོབ་པའི་བྱེ་བྲག་ཀྱང་རྣམ་པ་གཉིས་ཏེ་བདག་ཉིད་བསྒོམ་པ་རབ་ཀྱི་མཐར་ཕྱིན་པས་ཐོབ་པ་དང༌། རྣལ་འབྱོར་མ་མཉེས་པར་གྱུར་ནས་དེའི་དྲིན་གྱིས་ཐོབ་པ་གཉིས་ལས་འདིར་ནི་ཕྱི་མའི་དབང་དུ་བྱས་པ་ཡིན་ནོ། །དེ་ལྟ་བུ་དེ་ཐོབ་པའི་ཚེ་འཁོར་བའི་རྒ་བ་དང་སྐྱེ་བ་དང༌། དེ་གཉིས་ཀྱིས་མཚོན་པའི་ན་བ་དང་འཆི་བ་མེད་པ་ཡང་འཐོབ་པའོ། །དེ་ཁོ་ནར་མ་ཟད་དེ་ཕྱག་རྒྱ་ཆེན་པོ་མཆོག་གི་དངོས་གྲུབ་འགྲུབ་པ་ནི། དང་པོ་ཆོས་ཀྱི་སྐུ་ཐོབ་ནས་དེ་ནས་ལོངས་སྐུ་དང་སྤྲུལ་སྐུ་གཉིས་ཀྱིས་འགྲོ་བ་ཐམས་ཅད་སྡུད་པའི་དོན་བྱེད་པའང་ཐོབ་པར་འགྱུར་རོ། །གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས་ལམ་གྱི་གསང་བ་ལ་ཞུགས་པའི་རྟགས། ཧ་ཧཱ་ཞེས་དགོད་པ་བརྒྱད་སྟོན་པའི་ལེའུ་སྟེ། སུམ་ཅུ་རྩ་དགུ་པ་ནི་གྲངས་ཀྱི་གནས་གཞན་ནོ། ། བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས།

ལེའུ་སུམ་ཅུ་རྩ་དགུ་པའི་རྣམ་པར་བཤད་པའོ།། །།ལེའུ་བཞི་བཅུ་པས་ནི་ལམ་གྱི་གསང་བ་སྒྲུབ་པའི་ཡན་ལག་རྐྱང་མ་ལས་ཀྱི་ཕྱག་རྒྱ་རིགས་ལྔའི་བུད་མེད་དབང་དུ་བྱ་བ་དང༌། རྒྱལ་པོ་ལ་སོགས་པ་དབང་དུ་བྱ་བ་ཡང་བསྟན་ཏེ། དེ་ཡང་བརྟན་པ་ཐོབ་པའི་རྟེན་གྱི་གང་ཟག་ཡིན་ན་ལས་ལ་སྦྱར་བ་ཙམ་གྱིས་དབང་དུ་འགྱུར་བ་ཡིན་ལ། དེ་ལ་རྐྱང་མ་དབང་དུ་བྱ་བ་འདི་ནི་སྔར་ལེའུ་སུམ་ཅུ་རྩ་གཉིས་པའམ། སུམ་ཅུ་རྩ་བདུན་པར་དབང་དུ་བྱ་བར་བཤད་པ་དེ་ནི། སྔར་དབང་དུ་བྱས་ཟིན་པ་དེ་ཕྱིས་རང་དང་མི་འབྲལ་བར་རྗེས་སུ་ཆགས་པར་བྱ་བ་ཡིན་ལ། ལེའུ་འདི་ནི་སྔར་རང་གིས་དབང་དུ་མ་བྱས་པ་ཞིག་དབང་དུ་བྱ་བ་སྟོན་པ་ཡིན་གསུང་ངོ་ ༑༑ ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན། དེ་ལ་གཉིས་ལས ༑ དང་པོ་བཤད་པར་དམ་བཅའ་བ་ནི། དེ་ནས་ཏེ་ལེའུ་སུམ་ཅུ་རྩ་དགུ་པ་བཤད་པའི་རྗེས་ལའོ། །ད་ནི་ལས་ཀྱི་ཕྱག་རྒྱ་དང་རྒྱལ་པོ་ལ་སོགས་དབང་དུ་བྱ་བ་བཤད་པར་བྱ་བ་ནི། སྒྲུབ་པ་པོ་གང་གིས་མི་རྣམས་ཏེ་ལས་ཀྱི་ཕྱག་རྒྱ་རྐྱང་མ་དང་རྒྱལ་པོ་ལ་སོགས་པ་སྒྲུབ་པ་པོའི་དབང་དུ་འགྱུར་བའི་ཆོ་ག་བཤད་པར་བྱའོ། །ད་ནི་གཉིས་པ་བཤད་པ་དངོས་སྟོན་པ་ནི། དེ་ཡང་ཤ་ལྔ་ ( ¡¶ ཞ ¡·¡¶ ལུ ¡· - ལྔ་ ) ལ་སོགས་པའི་སྦྱིན་སྲེག་གིས་རིགས་ལྔའི་བུ་མོ་དང་རྒྱལ་པོ་ལ་སོགས་པ་དབང་དུ་བྱ་བ་སྟོན་ཏེ། དབང་དུ་བྱ་བ་བསྒྲུབ་བྱ་འདོད་པའི་རྣལ་འབྱོར་པ་དེ་སྔགས་ཀྱི་ ¡Ã གོ་ཆར་ ( ¡¶ ལུ ¡· ཆོ་གར་ ) གནས་ནི་གང་ཟག་རབ་ཀྱིས་བསམ་གཏན་དང༌། འབྲིང་གིས་བསམ་གཏན་དང་སྔགས་གཉིས་དང༌། ཐ་མས་རྫས་སམ་འཕྲུལ་འཁོར་དང་གསུམ་གྱིས་བསྒྲུབ་པ་ལ་གནས་པའོ། ། དེ་ཡང་བསྒྲུབ་བྱ་དབང་དུ་བྱ་རྒྱུ་ས་ ( ¡¶ ལུ ¡· - ས་ ) ལ་གནས་པའི་རིགས་ལྔའི་ ( ¡¶ ཞ ¡·¡¶ ལུ ¡· + བུ་མོ་ ) མཚན་ཉིད་དང་ལྡན་པའི་རྐྱང་མ་དང༌། རྒྱལ་པོ་ལ་སོགས་པ་གང་ཡིན་པ་དེ་ཐབས་གང་གིས་དབང་དུ་བྱ་ཞེ་ན། དཔའ་བོ་སྟེ་སྒྲུབ་པ་པོས་བཟླས་པ་ནི་འདོད་པའི་ལྷའི་སྔགས་ཀྱི་བཟླས་བརྗོད་སྔོན་དུ་སོང་བའི་སྦྱིན་སྲེག་གིས་འགྲུབ་པར་འགྱུར་བའོ།

།སྦྱིན་སྲེག་ཉིད་གང་ཞེ་ན། བསྲེག་རྫས་སྒྲོན་མ་ནི་ཤ་ལྔ་སྟེ། འདིར་རིགས་གང་དབང་དུ་བྱ་བར་འདོད་པ་ལ། དེའི་རིགས་ཀྱི་ཤ་ལྔ་མྱོས་བྱེད་ཆང་དང་བཅས་པ་སྟེ་ཁྲག་དང་ཉའི་ཤ་དང་ལྡན་པར་ནི། དཔའ་བོའི་དབང་སྒྲུབ་པ་པོ་དེས་གནས་སྐབས་ཐམས་ཅད་དུ་ནི་ཐུན་གསུམ་མམ་བཞིར་བྱས་ཏེ། དབང་གི་ཐབ་ ( ¡¶ ཞ ¡·¡¶ ལུ ¡· + ཁུང་ ) ཏུ་ཁ་ལྟ་ཕྱོགས་དང་རང་གི་རྫས་དང༌། ལྷ་བསྒོམ་པ་དང་སྔགས་ཀྱི་སྤེལ་བ་དང་བཅས་པས་ཉི་མ་སྟེ་ཉིན་ཞག་བདུན་གྱིས་སྒྲུབ་པར་བྱེད་པ་ལ། དེ་ཡང་དུས་མཚན་མོ་ཕྱི་དང་ནང་གི་སྦྱིན་སྲེག་གཉིས་ཀ་བྱེད་པ་ལ་གཞོལ་བར་བྱས་ན་དངོས་གྲུབ་རྒྱ་ཆེན་ཏེ་རྐྱང་མ་ལ་སོགས་པ་དབང་དུ་བྱ་བའི་དངོས་གྲུབ་སྩོལ་བར་འགྱུར་རོ། །གཞན་ཡང་སྔར་གྱི་རྫས་ཀྱི་སྟེང་དུ་བསྒྲུབ་བྱའི་སྐྲ་དང་སེན་མོ་དང་རྐང་རྗེས་ཀྱི་རྡུལ་བསྣན་པས་སྦྱིན་སྲེག་གི་གྲངས་གང་ཟག་དབང་པོ་ཐ་མས་ཐབ་ཀྱི་གྲངས་བརྒྱ་དང་རྩ་བརྒྱད་ལྡན་པ་ཉིད་ཀྱིས། སྔ་དྲོ་ཕྱི་དྲོ་ཉིན་ཕྱེད་དེ་ཐུན་གསུམ་དུ་སྒྲུབ་པ་བྱེད་ན། བསྒྲུབ་བྱ་རྒྱལ་པོ་ཆེན་པོ་དང་དཔུང་སྟེ་དམག་གི་དཔུང་ངམ། བྲམ་ཟེ་ལ་སོགས་པའི་རིགས་གཞན་དང་བཅས་པ་ནི་ཞག་བདུན་སྦྱིན་སྲེག་བྱས་པས་དབང་དུ་འགྱུར་རོ། །དེའི་ཕྱཻད་སྦྱིན་སྲེག་གི་གྲངས་ལྔ་བཅུ་རྩ་བཞིས་དཔའ་བོ་ཆེན་པོ་སྔགས་པ་ནུས་པ་དང་ལྡན་པ་དབང་དུ་འགྱུར་བ་དེའི་ཕྱེད་ཉི་ཤུ་རྩ་བདུན་གྱིས་བློན་པོ། རྒྱལ་ཕྲན་དབང་དུ་བྱ་བ་ལ་སུམ་ཅུ་རྩ་གཉིས་བསྲེགས་པའི་རིམ་པས་སྦྱིན་སྲེག་བྱའོ། །སྦྱིན་སྲེག་ཉི་ཤུས་བྲམ་ཟེ་དང་དེའི་རིགས་ཀྱི་བུ་མོ་ཉི་མ་བདུན་གྱིས་སྦྱིན་སྲེག་བྱའོ

༑ ༑ དེ་བཞིན་དུ་རྒྱལ་རིགས་ལ་སྦྱིན་སྲེག་གི་ཐབ་བདུན། རྗེའུ་རིགས་ལ་ལྔ ༑ དམངས་རིགས་ལ་གསུམ། ཐ་མ་གདོལ་བའི་རིགས་སམ་མཐར་སྐྱེས་ལ་ཐབ་གཅིག་གོ །དེ་ལྟར་དཔའ་བོ་སྟེ་སྒྲུབ་པ་པོ་བསྒྲུབ་བྱ་རྐྱང་མ་རིགས་ལྔའི་དགུག་པའི་ཆོ་གའི་རིམ་གྱིས་ནི་ཐམས་ཅད་ལ་ཡང་འདོད་པའི་ལྷའི་སྔགས་ལ་སྔོན་དུ་བསྙེན་པ་ཟླ་བ་གཅིག་བྱས་ནས་སྦྱིན་སྲེག་ཡང་དག་པར་སྤྱད་པར་བྱའོ། །དེ་ཡང་སྒྲུབ་པ་པོ་གང་གིས་བྱ་ན་སྔགས་དང་ལྡན་པའི་སྒྲུབ་པ་པོས་གང་དགུག་ན་འགྲོ་བ་ཐམས་ཅད་དེ་རིགས་ལྔའི་ལས་ཀྱི་ཕྱག་རྒྱ་ལ་སོགས་པ་ཐམས་ཅད་དགུག་ཅིང་དབང་དུ་བྱའོ། །དཔའ་བོ་སྟེ་ ¡Ã སྒྲུབ་པ་པོའི་ ( ¡¶ ཞ ¡· - སྒྲུབ་པ་པོའི་ ) རྐྱང་མ་ལ་སོགས་པ་དབང་དུ་བྱ་བའི་ཆོ་གའི་འདིས་ནི་འདོད་པ་སྟེ་རྐྱང་མ་དབང་དུ་བྱས་པ་དེ་ལ་སྙོམས་འཇུག་བསྟེན་ན་དངོས་གྲུབ་ཐམས་ཅད་འགྲུབ་པར་འགྱུར་རོ། །དེ་ཡང་དཔེར་ན་ས་སྟེང་ན་འདོད་པའི་དབང་ཕྱུག་འདོད་ཁམས་ཀྱི་བདག་པོ་མ་ཧཱ་དེ་བས་ཨུ་མ་ལ་སོགས་པའི་བཙུན་མོ་ཐམས་ཅད་ལ་དབང་བྱེད་པ་བཞིན་དུ། སྒྲུབ་པ་པོ་ཡང་དཔལ་ལྡན་སྐལ་པ་བཟང་པོས་རིགས་ལྔའི་བུད་མེད་ཐམས་ཅད་ལ་དབང་བྱེད་པར་འགྱུར་ལ། སྒྲུབ་པ་པོ་དེ་མཁའ་འགྲོ་མ་སྟེ་རིགས་ལྔའི་མཚན་ཉིད་དང་ལྡན་པའི་ལས་ཀྱི་ཕྱག་རྒྱ་རྣམས་ཀྱི་ཡིད་དུ་འོང་བར་འགྱུར་བར་གདོན་མི་ཟ་ཞིང་ཐེ་ཚོམ་མེད་དོ་ཞེས་པའི་དོན་ཏོ། །གཉིས་པ་ལེའུའི་མཚན་ནི་དཔལ་འཁོར་ལོ་སྡོམ་པ་ལས། རིགས་ལྔའི་རྐྱང་མ་དང་རིགས་ལྔ་པོ་རང་དབང་དུ་བྱ་བ་དང་ ༑ ཕྱག་རྒྱ་ཆེན་པོ་ནི་ལས་ཕྱག་རྒྱ་དང་སྙོམས་འཇུག་བྱས་པས་དཔེའི་ཡེ་ཤེས་སྐྱེ། དེ་ལ་བརྟེན་ནས་དོན་གྱི་ཡེ་ཤེས་མངོན་དུ་བྱེད་པ་དེའི་དོན་དུ་རྐྱང་མ་བསྟེན་པའི་ལེའུ་སྟེ། བཞི་བཅུ་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་བཞི་བཅུ་པའི་རྣམ་པར་བཤད་པའོ།། །།ལེའུ་བཞི་བཅུ་རྩ་གཅིག་པས་ནི་སུམྦྷ་ནིའི་

¡Ã ལས་ཀྱི་ཚོགས་ཀྱི་སྒོ་ནས་དངོས་གྲུབ་ཀྱི་མཚན་མ་བསྟན་པ་དང༌། གནས་ཉི་ཤུ་རྩ་བཞིར་ཁྱབ་པའི་རྣལ་འབྱོར་མ་རྣམས་དང་དངོས་སུ་ཕྲད་ན་དངོས་གྲུབ་སྟེར་བར་འགྱུར་བ་ནི་ཕྱག་རྒྱ་ཆེན་པོའི་དངོས་གྲུབ་དང་ཉེ་བ་ཡིན་པར་ཡང་ཟུར་གྱིས་བསྟན་པ་ཡིན་ནོ། །ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན་ཏོ། ། དེ་ལ་ཡང་གཉིས་ལས་དང་པོ་སུམྦྷ་ནིའི་སྔགས་ཀྱིས་ ( ¡¶ ཞ ¡·¡¶ ལུ ¡· - ལས་ཀྱི་་་་་་་སྔགས་ཀྱིས་ ) ལས་བཅུ་གཉིས་བསྒྲུབ་པའི་ལས་ཀྱི་གྲངས་སྟོན་པ་ནི། དེ་ནས་ཏེ་ལེའུ་བཞི་བཅུ་པ་བཤད་པའི་རྗེས་ལའོ། །ལས་ཀྱི་མཆོག་རབ་ནི་སུམྦྷ་ནི་ལ་བརྟེན་ནས་ལས་བཅུ་གཉིས་སྒྲུབ་པ་འདི་སྒྲུབ་ཐག་ཉེ་བའམ། འདི་ལ་བར་ཆད་མི་འབྱུང་བས་མཆོག་རབ་ཅེས་བྱའོ། །དེ་ཡང་གང་གིས་ཤེས་ན་སྒྲུབ་པོ་ལས་བཅུ་གཉིས་མྱུར་དུ་འགྲུབ་པའོ། །བཅུ་གཉིས་པོ་རང་གང་ཞེ་ན། དང་པོ་ནི་བསྒྲུབ་བྱ་དབང་དུ་བྱ་བ་དང༌། རྒྱལ་པོ་ལ་སོགས་པ་འགུགས་པ་དང་ ༑ ཉེ་བ་ནང་དབྱེ་བ་དང༌། གདུག་པ་ཅན་གསད་པ་དང༌། རང་གི་གནས་ལས་བསྐྲད་པ་དང་སོགས་ཀྱིས་ཞི་བ་དང༌། རྒྱས་པ་བསྡུས་ཏེ་དེ་དག་གཅིག་ཏུ་བགྲངས་གསུང༌། སེམས་རྨུགས་པར་བྱ་བ་དང༌། ལུས་ངག་རེངས་པར་བྱ་བ་དང༌། སེམས་རྨོངས་པར་བྱ་བ་དང༌། དེ་བཞིན་དུ་དགྲ་དང་བགེགས་ལ་ཕུར་བུས་གདབ་པ་དང༌། ཚིག་འཕྲོག་པ་ནི་སྨྲ་མི་ཤེས་པར་བྱེད་པའམ། གཞན་གྱིས་ལེགས་པར་སྦྱར་བའི་སྐད་ལ་སོགས་པའི་ཚིག་འཕྲོག་པ་དང༌། ལྐུགས་པ་གཏན་དུ་སྨྲ་མི་ཤེས་པར་འགྱུར་བ་དང༌། རྣ་བ་འོན་པ་དང༌། དེ་བཞིན་དུ་མིག་ལོང་བ་དང༌། བཞི་པོ་དེ་ཡན་ལག་ཉམས་པར་བྱ་བའམ། དབང་པོ་རེངས་པར་བྱེད་པ་ཡིན་པས་གཅིག་ཏུ་བགྲང་བར་གསུང༌། མ་ནིང་ཉིད་དུ་བྱ་བ་དབང་པོ་ཉམས་པའི་ལས་དང་གཟུགས་ཡོངས་སུ་བརྗེ་བ་ནི་གཟུགས་དུ་མར་བསྒྱུར་བ་སྟེ། དེ་ལྟར་ན་ལས་ཆེན་བཅུ་གཉིས་པོ་འདི་དག་ནི་དངོས་གྲུབ་སྒྲུབ་པ་པོ་ལ། དབང་པོ་རབ་སེམས་བརྟན་པ་ཐོབ་པའི་དབང་དུ་བྱས་ན་དྲན་པ་ཙམ་གྱིས་འགྲུབ་པར་འགྱུར་བར་གདོན་མི་ཟའོ།

།ཡང་ན་བགྲང་ལུགས་གཅིག་ནི་དབང་དང་དགུག་པ་གཉིས་གཅིག་ཏུ་བྱ། དབྱེ་བ་དང་གསད་པ་དང་བསྐྲད་པ་དང་སོགས་ཀྱིས་བསྡུ་རྒྱུ་ཞི་བ་དང༌། རྒྱས་པ་གཉིས་དང༌། རྨུགས་པར་བྱ་བ་དང༌། རེངས་པར་བྱ་བ་དང༌། རྨོངས་པར་བྱ་བ་དང༌། ཕུར་བུས་གདབ་པ་དང༌། ཚིག་འཕྲོག་པ་ལ་སོགས་པ་བཞི་དབང་པོ་རེངས་པར་བྱེད་པའི་ལས་ཡིན་པས་གཅིག་ཏུ་བྱས་པ་དང༌། མ་ནིང་དང་གཟུགས་སྣ་ཚོགས་པར་བསྒྱུར་བ་གཅིག་ཏུ་བྱས་པ་དང་ལས་བཅུ་གཉིས་སོ ༑༑ དེ་དག་བསྒྲུབ་ལུགས་ཀྱང་དཔལ་ནཱ་རོ་ཏ་པ་སློབ་དཔོན་ཀཾ་པ་ལ་དང་མཐུན་པར་འཁོར་ལོ་བཞིས་ལས་གསུམ་གསུམ་བསྒྲུབ་པར་བཞེད་དེ། དེ་ཡང་འཁོར་ལོ་དང་པོ་ལ་རེ་མིག་སྟོང་པ་གཅིག གཉིས་པ་ལ་རེ་མིག་སྟོང་པ་ལྔ ༑ གསུམ་པ་ལ་རེ་མིག་སྟོང་པ་བཅུ་བདུན། བཞི་པ་ལ་རེ་མིག་སྟོང་པ་སུམ་ཅུ་གསུམ་མོ། །རྡོ་རྗེ་མཁའ་འགྲོའི་འགྲེལ་པ་ལས། སློབ་དཔོན་བྷ་ཝ་པས་ནི་འཁོར་ལོ་ལྔར་བཞེད། མཁའ་འགྲོ་རྒྱ་མཚོའི་རྒྱུད་ལས་ལས་ ¡Ã རྒྱ་མཚོ་ ( ¡¶ ཞ ¡· - རྒྱ་མཚོ་ ) བཅུ་གཉིས་རང་ཡོད་དེ། འདི་ཡང་དབང་པོ་རབ་སེམས་བརྟན་པ་ཐོབ་པའི་དབང་དུ་བྱས་ཏེ། དྲན་པ་ཙམ་གྱིས་འགྲུབ་པ་ཡིན་ནོ། ། སྔར་བསྟན་པའི་ལས་དེ་དག་ཀྱང་གནས་དེ་དང་དེ་དག་ཏུ་གནས་པའི་མཁའ་འགྲོ་མ་རྣམས་བསྐྱེད་རྫོགས་གཉིས་ཀྱིས། རང་རང་གི་བསྒོམ་པ་དང་བཟླས་པ་དང་མཆོད་པ་ལ་སོགས་པ་བྱས་པས་དེ་དག་མཉེས་པས་སྩོལ་བར་འགྱུར་བས་ན། མཁའ་འགྲོ་མ་རྣམས་བསྡུ་བྱ་དང་སྡུད་བྱེད་ཀྱི་སྒོ་ནས་བསྟན་པ་ནི་ཤར་དང་ཞེས་པ་ལ་སོགས་པ་སྟེ། ཤར་དང་བྱང་ནི་མཚོན་པ་ཙམ་སྨོས་པ་ཡིན་ལ། སྐུ་གསུམ་ཐུགས་ཀྱི་འཁོར་ལོ་གསུམ་ཀ་ཡང་ཕྱོགས་བཞི་དང་མཚམས་བཞིར་གནས་པ་དེ་གནས་ལ་སོགས་ཞེས་པ་ནི། འཛམ་བུའི་གླིང་ན་གདོད་ནས་གྲུབ་པའི་གནས་ལ་སོགས་པ་བཅུས་བསྡུས་པའི་ཡུལ་ཉི་ཤུ་རྩ་བཞི་བསྐྱེད་རིམ་པ་ལ་འཁོར་ལོ་བརྒྱད་གསུམ་ཉི་ཤུ་རྩ་བཞི། རྫོགས་རིམ་པ་ལུས་ཀྱི་དཔྲལ་བ་ལ་སོགས་པ་ལུས་ཀྱི་གནས་རྣམས་ནི་མཁའ་འགྲོ་མ་ཐམས་ཅད་དེ་ཐམས་ཅད་ཀྱི་གནས་ཡིན་ལ།

དེ་ཡང་གང་གི་གནས་ཡིན་ཞེ་ན ༑ ཡེ་ཤེས་ལྡན་པ་ནི་མཁའ་འགྲོ་མ་རྣམས་ཀྱི་འབྱུང་ས་ཆོས་ཀྱི་སྐུ་ཡིན་ལ། རང་སྐྱེས་གནས་ནི་དེ་ལས་ལོངས་སྐུ་ལྷན་ཅིག་སྐྱེས་མ་རྣམས་འབྱུང་ཞིང༌། དེ་ལས་སྤྲུལ་སྐུ་མཆོག་ཞིང་སྐྱེས། མཆོག་མ་ཡིན་པ་སྔགས་སྐྱེས་འབྱུང་བ་ནི། པུལླཱི་ར་མཱ་ལ་ཡ་ལ་སོགས་པའི་ཡུལ་དང་ཡུལ་ཏེ། ཡུལ་སུམ་ཅུ་རྩ་གཉིས་སུ་མངོན་པར་སྐྱེ་ཞེས་བྱའོ། །དེ་རྣམས་ཀྱི་གཙོ་མོ་ ( ¡¶ ལུ ¡· བོ་ ) རང་གང་ཡིན་ཞེ་ན། རྡོ་རྗེ་དཀྱིལ་འཁོར་དེ་རྣམས་ཀྱི་གཙོ་མོ་རྡོ་རྗེ་ཕག་མོ་སྔར་བཤད་པ་དེ་ནི་མཁའ་འགྲོ་མ་རྣམས་ཀྱི་དབྱེ་བ་ལྷན་སྐྱེས་དང༌། ཞིང་སྐྱེས་དང༌། སྔགས་སྐྱེས་གསུམ་དུ་བཤད་དོ། །འདིར་ཞིང་སྐྱེས་ཀྱི་དབང་དུ་བྱས་ནས། འོ་ན་སྔར་གནས་ལ་སོགས་ཞེས་གསུངས་པ་དེ་དག་ཀྱང་གང་ཞེ་ན། དེ་ཡང་གོ་བཟློག་པའི་ཚུལ་གྱིས་བསྡུ་བྱའི་གནས་ལ་སོགས་པ་རྣམས་བསྟན་པ་ནི། དང་པོར་སྐུའི་འཁོར་ལོ་མཚམས་མ་བཞི་མས་རིམ་གྱིས་བསྟན་ཏེ། ཀུ་ལུ་ཏ་དང་ ༑ དགོན་པ་སྟེ་མྱང་མ་གྱི་ཡུལ་དང༌། སིནྡྷུའི་ཡུལ་དང༌། གྲོང་ཁྱེར་ཏེ་ན་ག་ར་དང་བཞིའོ། །སྐུའི་འཁོར་ལོའི་ཕྱོགས་བཞི་མས་བཟློག་ཏུ་བསྟན་པ་ནི་གསེར་གྱི་གླིང་དང༌། སཽ་རཱཥྟ་དང༌། ཁྱིམ་གྱི་ལྷ་ཡི་གནས་གྲྀ་ཧ་དེ་ཝ་དང༌། ཡི་དྭགས་ཀྱི་གྲོང་ཁྱེར་པྲེ་ཏ་པུ་རིའོ། །གསུང་གི་འཁོར་ལོ་མཚམས་བཞིར་མས་བཟློག་ཏུ་བསྟན་པ་ནི་ཁ་བའི་གནས་ལ་སོགས་པ་བཞིའོ། །གསུང་གི་འཁོར་ལོའི་ཕྱོགས་བཞི་མས་བཟློག་ཏུ་བསྟན་པ་ནི་ཀོ་ས་ལ་ལ་སོགས་པ་བཞིའོ ༑ ༑ ཐུགས་ཀྱི་འཁོར་ལོའི་མཚམས་བཞི་མས་བཟློག་ཏུ་བསྟན་པ་ནི་མ་ལ་ཝེ་ལ་སོགས་པ་བཞིའོ། །ཐུགས་ཀྱི་འཁོར་ལོའི་ཕྱོགས་བཞི་མས་བཟློག་ཏུ་བསྟན་པ་ནི་ཨརྦུ་དཱ་ལ་སོགས་པ་བཞིའོ། །སོགས་ཀྱིས་དགྱེས་པའི་རྡོ་རྗེ་ནས་བཤད་པའི་གནས་བརྒྱད་ཀྱང་བསྡུས་ཏེ། དེ་ལྟར་ན་ཡུལ་ཏེ་གནས་སུམ་ཅུ་རྩ་གཉིས་པོ་འདི་དག་གི་བུ་མོ་སྟེ་མཁའ་འགྲོ་མ་གང་ཡིན་པ་དེ་རང་རང་གི་དཔའ་བོ་དང་གཉིས་སུ་མེད་པར་སྙོམས་པར་འཇུག་པའི་རྣལ་འབྱོར་མ་ཡིན་ལ།

དེ་དག་ཀུན་གདུལ་བྱའི་བསམ་པ་དང་བསྟུན་ནས་གཟུགས་དང་སྤྱོད་ལམ་དུ་མར་སྟོན་པའི་འདོད་པའི་གཟུགས་ཅན་ཡིན་ཏེ། ཉི་ཤུ་རྩ་བཞི་པོ་འདི་དག་ནི་ཡིད་ཀྱི་ཤུགས་ཀྱིས་གདུལ་བྱའི་དོན་ལ་འཇུག་པ་ཡིན་ལ། ཡང་འདི་རྣམས་མ་འོངས་པའི་སྒྲུབ་པ་པོས་བསྒོམ་པའི་དུས་སུ་དངོས་སུ་སྔགས་སྐྱེས་བསྒོམ་པ་ལ་ཞིང་སྐྱེས་ལ་སོགས་པར་ཞེན་པ་བྱས་པའི་ཡིད་ཀྱི་ཤུགས་ཀྱིས་འཇུག་པར་བྱ་བ་ཡིན་ནོ། །ཡུལ་ཉི་ཤུ་རྩ་བཞི་ན་བཞུགས་པའི་མཁའ་འགྲོ་མ་དེ་རྣམས་ཀྱང་སྡུད་བྱེད་རྣལ་འབྱོར་མ་དྲུག་གི་བདག་ཉིད་ཀྱིས་བསྡུས་པར་སྟོན་ཏེ། དེ་ལྟར་ན་སྔར་ལེའུ་བཅུ་བདུན་པར་སྡུད་བྱེད་ཀྱི་མཁའ་འགྲོ་མ་བརྒྱད་ཀྱིས་བསྡུས་པར་བཤད་པ་དང་འགལ་ལོ་ཞེ་ན། དེ་དག་ཀྱང་འགལ་བ་མེད་དེ། ལེའུ་འདིར་ཙུམྦི་ཀས་སྙིང་པོ་རྣལ་འབྱོར་མ་བཞི་བསྡུས་པ་དང༌། སྡུད་པ་མོས་སྒོ་མཚམས་མ་བརྒྱད་བསྡུས་པས་གཉིས་པོ་བོར་ནས་ལྷག་མ་དྲུག་པོས་གང་གིས་བསྡུས་པ་སྟོན་པའི་དབང་དུ་བྱས་ནས་བསྟན་པ་ནི་རྣལ་འབྱོར་མ་དྲུག་ཅེས་པ་སྡུད་བྱེད་རྣལ་འབྱོར་མ་དྲུག་གིས་བསྡུས་པའོ། །དེ་དག་ཀྱང་ཇི་ལྟར་བསྡུས་ཤེ་ན། འདིར་གསུངས་པ་ཀུ་ལུ་ཏ་སྟེ་བསྡུ་བྱ་ཡུལ་ཀུ་ལུ་ཏའི་བརྩོན་འགྲུས་ཆེན་མོ་མྱ་ ¡Ã ངམ་ཡུལ་མ་ལ་ཝེར་ ( ¡¶ ཞ ¡·¡¶ ལུ ¡· ངན་ཡུལ་མ་ར་ནི་ ) བཞུགས་པའི་མ་མོ་སྟེ། འཁོར་ལོས་སྒྱུར་མ་སིནྡྷུའི་སྟོབས་ཆེན་མ། ན་ག་རའི་རིགས་ཀྱི་གཙོ་མོ་ནི་ཤིན་ཏུ་དཔའ་མོ་སྟེ། སྐུའི་འཁོར་ལོའི་མཚམས་མ་བཞི་པོ་འདི་ལྭ་ ¡Ã མཱ་སྟེ་ཞེས་པ་དེ་བཞི་ནི་ ( ¡¶ ཞ ¡·¡¶ ལུ ¡· མ་སྟེ་ཞེས་པ་སྟེ་ ) སྡུད་བྱེད་ལཱ་མཱས་ ( ¡¶ ཞ ¡·¡¶ ལུ ¡· མས་ ) བསྡུས་པ་ཡིན་ནོ། །ཡང་བསྡུ་བྱ་ ¡Ã ལམྦ་ ( ¡¶ ཞ ¡·¡¶ ལུ ¡· ལམ་ ) ཀ་ནི་གསེར་གླིང་གི་འཁོར་ལོའི་གོ་ཆ་མ་སཽ་རཱཥྟའི་ཤཽཎྜི་ནཱི། རིགས་ཀྱྀ་ལྷ་མོ་སྟེ་གྲྀ་ཧ་དེ་བ་ ¡Ã ཏཱའི་ ( ¡¶ ཞ ¡·¡¶ ལུ ¡· ཧའི་ ) ཁཎྜ་རོ་ཧཱའོ་རྣམས་ཡིན་ཏེ་ཞེས་པ་འདི་ནི་དོན་ལོགས་པ་མེད་དེ་གོང་འོག་གི་མཚམས་སྦྱོར་གྱི་ཚིག་གོ

།ཡི་དྭགས་གྲོང་ནི་པྲེ་ཏ་པུ་རི་ནག་ཆེ་ན་མོའི་མཁའ་འགྲོ་མར་བཅས་ནི་འཁོར་ལོའི་ཤུགས་ཅན་མ་སྟེ། ¡Ã སྐུའི་འཁོར་ལོའི་ཕྱོགས་བཞི་ནི་སྡུད་བྱེད་རཱུ་པི་ནཱི་ཞེས་པ་ནི་གཟུགས་ཅན་མས་བསྡུས་པ་ཡིན་ནོ ༑ ༑ ཡང་བསྡུ་བྱ་ཁ་བའི་རི་སྟེ་ཧི་མཱ་ལ་ཡ་ཁ་གཱ་ན་ན། ཀཱཉྩིའི་རྟ་རྣ་མ། པཉྩིའི་ཡུལ་དག་ནི་ལམྦ་ཀཱའི་ཤིན་ཏུ་བཟང་མོ། ཁྱིམ་གྱི་ལྷ་ནི་ཤྱཱ་མ་དེ་བཱིའི་ཡུལ་ཀ་ལིངྒ་ན་གནས་པའོ། །དེ་ལྟ་བུའི་གསུང་གི་འཁོར་ལོའི་མཚམས་མ་བཞི་པོ་དེ་སྡུད་བྱེད་བརྟུལ་ཞུགས་འཛིན་མ་སྟེ་ ( ¡¶ ཞ ¡· - སྐུའི་འཁོར་་་་་་་མ་སྟེ་ ) ཡོངས་སུ་གྱུར་མའི་མིང་ནི་རྣམ་གྲངས་ཡིན་ལ་དེས་བསྡུས་པ་ཡིན་ནོ། ། བསྡུ་བྱ་ཡུལ་ཀོ་ས་ལར་ནི་ཤ་ཟ་བ་སྟེ་དཔའ་མོ་ཆང་འཐུང་མ། ཡི་དྭགས་གྲོང་ཏྲི་ཤ་ཀུན་ནེར་རྡོ་རྗེ་མཁའ་འགྲོ་མ་ནི་འཇིགས་བྱེད་ཆེན་མོ་གསུངས་ཏེ། རླུང་གི་ཤུགས་ཅན་མ་ཡིན། སྡོམ་ ( ¡¶ ལུ ¡· སྦོམ་ ) དབང་ཕྱུག་ནི་ཡུལ་ཨོ་ཏྲེའི་འཇིགས་བྱེད་ཆེན་མོ་ཡིན། ཏྲི་ཤ་ཀུ་ནེ་ཟེར་ཡང་ཀཱ་མ་རཱུ་པ་དང༌། ཨེ་ར་བ་ཏཱྀ་ཡིན་ལ་གསུང་གི་འཁོར་ལོའི་ཕྱོགས་ཀྱི་བཞི་པོ་དེ་སྡུད་བྱེད་ཁཎྜ་རོ་ཧཱས་བསྡུས་པའོ། །ཡང་ན་བསྡུ་བྱ་འཁྲུགས་པ་རང་དུ་བྱ་སྟེ་ཀོ་ས་ལ་དང༌། ཡི་དྭགས་གྲོང་ཨོ་ཏྲེ་དང༌། སྡོམ་ ( ¡¶ ལུ ¡· སྦོམ་ ) དབང་ཕྱུག་ཀཱ་མ་རཱུ་པ་དང༌། ཏྲི་ཤ་ཀུ་ནེའི་དཔའ་མོ་བཞི་པོ་དེ་རྣམས་ནི་སྡུད་བྱེད་ཁཎྜ་རོ་ཧཱ་སྟེ་བྱིས་བཅས་མོས་བསྡུས་པའོ། །བསྡུ་བྱ་ཐུགས་ཀྱི་འཁོར་ལོའི་ཕྱོགས་དང་པོ་རང་ནས་སྨོས་པ་ནི་བསྡུ་བྱ་ ¡Ã པུལླཱི་ར་མཱ་ ( ¡¶ ཞ ¡·¡¶ ལུ ¡· པུ་རི་མ་ ) ལའི་རབ་ཏུ་གཏུམ་མོ་དང༌། གསེར་གླིང་དུ་སྨེ་ཤ་ཅན་བུད་མེད་ནི་གཏུམ་པའི་མིག་ཅན་མ་དེ་བཞིན་ཞེས་པས་ཨཽ་ཌྱན་དང༌། ཨརྦུ་དཱ་སྟེ་ཐུགས་ཀྱི་འཁོར་ལོའི་རབ་ཏུ་གཏུམ་མོ་ལ་སོགས་པ་ཕྱོགས་ཀྱི་བཞི་པོ་སྡུད་བྱེད་ཨེ་ཧི་ཀ་ལྷ་མོ་ཞེས་ཀྱང་བྱ། འདོད་ལྡན་མ་དང་ཕག་མོ་ཞེས་ཀྱང་བྱ་སྟཻ་དེས་བསྡུས་སོ། །ལྷག་མས་མཚམས་མ་བཞི་འདིར་དངོས་སུ་མ་གསུངས་ཀྱང་བསྡུ་བར་བྱ་བ་མ་ལ་ཝེ་དང༌།

¡Ã དེ་བཱི་ ( ¡¶ ཞ ¡· ཧི་པི་ ) ཀོ་ཊ་དང༌། རཱ་མེ་ཤྭ་རཱི་དང༌། གོ་དཱ་བ་རཱི་སྟེ་ཐུགས་ཀྱི་འཁོར་ལོའི་མཚམས་ཀྱི་རྣལ་འབྱོར་མ་བཞི་ནི་སྡུད་བྱེད་མི་ལྡོག་ ¡Ã མས་བསྡུས་པར་ ( ¡¶ ལུ ¡· མར་ ) དོན་གྱིས་ཤེས་པར་བྱ་སྟེ། དེ་ཡང་འདིར་ཕྱོགས་ཀྱི་གཉིས་པོ་དངོས་སུ་བྱུང་བས་ལྷག་མ་རྣམས་དོན་གྱི་ཤུགས་ལས་ཤེས་ཏེ། དེ་ལས་འོས་མེད་པ་ཡིན་ནོ། །དེ་ལྟར་ན་ལེའུ་འདི་དང་སྔར་བཤད་པའི་ལེའུ་བཅུ་བདུན་པ་གཉིས་འགལ་བ་མེད་པར་དགོངས་པ་གཅིག་ཏུ་ཤེས་པར་པཎྜི་ཏ་ཆེན་པོ་ནཱ་རོ་ཏ་པ་བཞེད་པ་ཡིན་གསུང་ངོ༌། །དེ་ཡང་སྤྱིར་འཛམ་བུའི་གླིང་ན་མཁའ་འགྲོ་མ་དཔག་ཏུ་མེད་པ་ཡོད་པ། དེ་ལས་འདིར་ཉེ་བར་མཚོན་པའི་དབང་དུ་བྱས་ཏེ། མདོར་བསྡུས་ན་སྟོང་ཕྲག་ཉི་ཤུ་རྩ་གཅིག་ཡིན་ལ། མཁའ་འགྲོ་མ་དེ་ལ་ལྷག་པའི་གྲངས་ཇི་སྙེད་ཡོད་པ་ཐམས་ཅད་དཔལ་ལྡན་ཧེ་རུ་ཀའི་འཁོར་ལོའི་གཙོ་མོ་རྣལ་འབྱོར་མ་རྡོ་རྗེ་ཕག་མོས་བསྡུས་པ་ཡིན་ནོ། ། དེ་ཉིད་ཤྲཱི་ཧེ་རུ་ཀའི་སྲུབ་པ་ཆེ་ནི་ཡུམ་ཡིན་པས་སོ། །དེ་ནི་མཁའ་འགྲོ་མ་གྲངས་དཔག་ཏུ་མེད་པ་ཡོད་པ་དེ་རྣམས་ཀྱིས་དཀྱིལ་འཁོར་གཙོ་མོ་ནི་རྡོ་རྗེ་ཕག་མོ་ཡིན་ཏེ། སྔར་དེ་ལས་ལྷག་པ་ཞེས་པ་ཉི་ཤུ་རྩ་བཞི་ལས་ལྷག་པ་མཁའ་འགྲོ་མ་ལ་སོགས་པ་བཅུ་གཉིས་ཡིན་ཡང༌། ཙུམྦི་ཀ་མ་ ( ¡¶ ཞ ¡·¡¶ ལུ ¡· ལ་ ) སྨོས་པས་དེས་སྙིང་པོའི་རྣལ་འབྱོར་མ་བཞིས་བསྡུས་ལ། སྒོ་མཚམས་མ་བརྒྱད་ཧེ་རུ་ཀའམ་སྡུད་པ་མོས་བསྡུས་ཏེ། དེ་ཡང་རྡོ་རྗེ་མཁའ་འགྲོ་ལས་དེ་ལྟར་བཤད་པས་ཤེས་སོ། །ཕྱག་ན་རྡོ་རྗེའི་འགྲེལ་པ་ལས་སྤྱིར་ཧེ་རུ་ཀའི་ཡུམ་ཐམས་ཅད་ཡིན་ཡང་ཁྱད་པར་དུ་བཅུ་གཉིས་པོ་འདིས་འཕོ་ཞིང་བྱེད་པར་བཤད་དོ། །ད་ནི་མཇུག་བསྡུ་བའི་ཚུལ་གྱིས་དེ་དག་མཆོད་པ་ཕན་ཡོན་དང་བཅས་པ་བསྟན་པ་ནི། དེ་ལྟར་ན་སྔར་བསྟན་པའི་མཁའ་འགྲོ་མ་ཉི་ཤུ་རྩ་བཞི་པོ་འདིས་རྒྱུ་བ་ལྷ་དང་མི་རྒྱུ་བ་ཐམས་ཅད་གཞལ་ཡས་ཁང་དུ་བྱས་པའི་འཇིག་རྟེན་གསུམ་གྱི་འགྲོ་བ་ཐམས་ཅད་རྟེན་དང་བརྟེན་པ་འདིས་ཁྱབ་པའམ

༑ ཡང་ན་རྒྱུ་བ་བཅུད་དང་མི་རྒྱུ་བ་སྣོད་དེ་འཇིག་རྟེན་གསུམ་གྱི་འགྲོ་བ་ཐམས་ཅད་ལ་ཉི་ཤུ་རྩ་བཞི་པོ་འདིས་ཁྱབ་པ་ཡིན་ནོ། །འཁོར་ལོ་བདེ་མཆོག་གི་སྒྲུབ་པ་པོ་ལ་མཁའ་འགྲོ་མས་བྱིན་གྱིས་རློབ་པ་ཡང༌། མཁའ་འགྲཽ་མ་འདིའི་དམ་ཚིག་ནི་སྤྲུལ་པའི་སྐུའི་སྔགས་སྐྱེས་བསྒོམ་ལ། ཞིང་སྐྱེས་དང་ལྷན་སྐྱེས་སུ་ཞེན་པ་བྱས་ནས་བསྒོམས་པ་ཉིད་ཡིན་ཏེ། དེ་ལྟ་བུའི་བསམ་གཏན་དང༌། བཟླས་པ་ལ་སོགས་པ་གང་ཅི་ཡང་རུང་བ་ལ་གནས་པ་ཡིན་ན། ས་སྟེང་ན་སྒྲུབ་རྒྱུ་གང་ཡོད་པའི་དངོས་གྲུབ་ཐམས་ཅད་སྒྲུབ་པ་པོ་ལ་རྫོགས་པར་འགྱུར་རོ། །གཞན་ཡང་སྔགས་པས་རྟག་ཏུ་རྣལ་འབྱོར་བཞི་ལ་མཉམ་པར་བཞག་པས། དུས་མཚན་མོ་ནམ་མཁའི་གོས་ཅན་ནི་གསང་བར་བྱ་བའམ། ཡང་ན་གཅེར་བུར་བྱས་པས་སྐྱེས་པའམ་སྟེ་བདེ་མཆོག་བསྒོམ་པའི་དཔའ་བོ་རྣམས་སམ། གལ་ཏེ་གཡོན་པས་ཏེ་དཔའ་བོ་ ( ¡¶ ཞ ¡·¡¶ ལུ ¡· མོ་ ) ཀུན་གྱིས་དེ་ལྟར་བྱས་པས་ཞིང་སྐྱེས་དང་ལྷན་སྐྱེས་ཀྱི་རྣལ་འབྱོར་མ་དང་དཔའ་བོ་ ( ¡¶ ཞ ¡·¡¶ ལུ ¡· མོ་

) རྣམས་དགྱེས་པར་འགྱུར་རོ། །གཞན་ཡང་ཕྱག་རྒྱའི་གར་ཏེ་པདྨའི་ལག་པ་བསྐོར་བ་དང༌། སྔགས་ཧྲཱི་ཧ་ཧ་ལ་སོགས་པ་བརྗོད་དེ་མཆོད་པས་ཡུལ་གང་མཆོད་ཅེ་ན། རང་འབྱུང་སྟེ་སྔགས་སྐྱེས་མ་ཞིང་སྐྱེས་མ་ལ་སོགས་པར་ཞེན་པར་བྱས་ནས་རྟག་ཏུ་མཆོད་ན་ནི་མཆོག་དང་ཐུན་མོང་གི་དངོས་གྲུབ་མ་ལུས་ཤིང་ལུས་པ་མེད་པ་ཐམས་ཅད་འགྲུབ་ཅིང་ ༑ གཡོན་པ་ནི་རྣལ་འབྱོར་མ་ཡིན་ལ། དེའི་མཆོད་པ་རབ་ཏུ་འཇུག་ནི། དངོས་སུ་སྔགས་སྐྱེས་མ་མཆོད་པས་དེས་ཞིང་སྐྱེས་མ་མཆོད་པར་འགྱུར། དེས་ལྷན་སྐྱེས་མ་ཡང་མཆོད་པར་འགྱུར་རོ། །གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས། ཡི་གེ་ཉི་ཤུ་རྩ་བཞིའི་ཡུལ་རྣམས་ལ་དཀྱིལ་འཁོར་ཏེ་རྣལ་འབྱོར་མ་ཉི་ཤུ་རྩ་བཞི་དགོད་པའི་ཆོ་གའི་ལེའུ་སྟེ། བཞི་བཅུ་རྩ་གཅིག་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་ཕྲེང་བ་ལས། ལེའུ་བཞི་བཅུ་རྩ་གཅིག་པའི་རྣམ་པར་བཤད་པའོ།། །།ལེའུ་བཞི་བཅུ་རྩ་གཉིས་པས་རྣལ་འབྱོར་མ་བསྟེན་པའི་ཐབས་ཀྱི་སྒོ་ནས་འབྲས་བུའི་གསང་བ་དངོས་གྲུབ་གྱི་རྟགས་བསྟན་ཏོ། །ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན། དེ་ལ་བཞི་ལས། དེ་ནས་ཞེས་པ་ནས། སྦྱིན་པ་དང་ཞེས་པའི་བར་གྱིས་བདུད་རྩི་དང་ཤ་ལ་སོགས་པའི་བཟའ་བ་རྣམས་ཀྱིས་བདེ་བ་སྐྱེ་བའི་རྒྱུ་ལུས་ཟུངས་རྒྱས་པར་བྱའི་ཐབས། སྒྲུབ་པ་པོ་དང་རྐྱང་མ་གཉིས་ཀས་བསྟེན་པར་བསྟན་ཏོ། །ཐོག་མར་ཞེས་པ་ལ་སོགས་པའི་ཚིགས་སུ་བཅས་པ་གཅིག་གིས་རྐྱང་མ་ལས་དང་པོར་དཔེའི་ཡེ་ཤེས་བདེ་བ་དང་མི་རྟོག་པ་རྟོགས་པར་བྱས་པ་དང༌། དེ་ནས་དོན་གྱི་ཡེ་ཤེས་ ( ¡¶ ལུ ¡· + མི་ ) རྟོག་པ་དང་ ( ¡¶ ལུ ¡· + བདེ་བ་ ) མཐའ་གསུམ་གྱིས་མ་རེག་པ་ཉམས་སུ་མྱོང་བར་བྱ་བ་བསྟན་ཏོ། །ཐོག་མཐའ་ཞེས་པ་ལ་སོགས་པའི་ཚིགས་སུ་བཅད་པ་གཅིག་གིས་རྐྱང་མ་བསྟེན་པའི་ཐོག་མ་དང་ཐ་མར་ཧ་ཧ་ལ་སོགས་པའི་ཐུང་ངུ་བརྒྱད་བརྗོད་པས་རྐྱང་མ་མཉེས་པར་བྱ་བ་བསྟན་ཏོ།།

གཟུགས་དང་ཞེས་པ་ནས། རྟག་པ་ཡིན་ཞེས་པའི་བར་གྱིས་སྒྲུབ་པ་པོ་དང་རྐྱང་མ་ལ་བདེ་བ་སྐྱེས་པའི་རྟགས་བསྟན་ཏོ། །དེ་ལ་གཉིས་ལས་གཟུགས་དང་ཞེས་པ་ལ་སོགས་པ་ཚིག་གཉིས་ཀྱི་སྒྲུབ་པ་པོ་དང་རྐྱང་མ་གཉིས་ཀ་ལ་འབྱུང་བའི་གསང་བའི་རྟགས་མདོར་བསྟན། གཉིས་པ་རྒྱས་པར་བཤད་པ་ལ་གཉིས་ལས། རྟག་ཏུ་ཞེས་པ་ནས་ཉེ་བར་བརྟག་ཅེས་པའི་བར་གྱིས་སྒྲུབ་པ་པོ་ལ་འབྱུང་བའི་རྟགས་བསྟན། ངུ་བར་བྱེད་ཅེས་པ་ནས་རྟག་པ་ཡིན་ཞེས་པའི་བར་གྱིས་ཀྱང་མ་ལས་འབྱུང་བའི་ཁྱད་པར་གྱི་རྟགས་བསྟན་ཏོ། ། དང་པོ་ལ་གཉིས་ལས། རྟག་ཏུ་དེ་ཡི་མཆི་མ་འབྱུང༌། །ཞེས་པ་ལ་སོགས་པའི་ཚིག་རྐང་པ་དྲུག་ ¡Ã གིས་གཟུགས་ཀྱི་གསང་བ་ ( ¡¶ ལུ ¡· གི་ཚིགས་པ་ ) ལྔ་བསྟན ༑ དབུགས་འབྱིན་ཞེས་པ་ལ་སོགས་པའི་ཚིག་ ¡Ã བདུན་གྱིས་ ( ¡¶ ལུ ¡· དྲུག་གི་ ) ལས་ཀྱི་གསང་བ་ལྔ་བསྟན་ཏོ། །བཞི་པོ་དེ་དག་གིས་ཡན་ལག་གི་དོན་ལ་དང་པོ་ནི་དེ་ནས་ཏེ་ལེའུ་བཞི་བཅུ་རྩ་གཅིག་པ་བཤད་པའི་རྗེས་ལའོ ༑ ༑ དཔའ་བོ་ནི་གཙོ་བོར་ལས་ཀྱི་ཕྱག་རྒྱ་བསྒོམ་པའི་བསྒྲུབ་པ་པོའི་མེ་ཏོག་སྟེ་ཕྱག་རྒྱའི་རང་བྱུང་ ( ¡¶ ལུ ¡· བཞིན་ ) གི་མེ་ཏོག་དང༌། ཆུ་ནི་དེས་མཚོན་པའི་ ¡Ã སྒྲུབ་པ་པོའི་ ( ¡¶ ལུ ¡· - སྒྲུབ་པ་པོའི་ ) བྱང་ཆུབ་ཀྱི་སེམས་སོ། །འཐུངས་ནས་ནི་དེ་མི་ཉམས་པར་རྡོ་རྗེ་ནོར་བུ་ནས་གྱེན་ལ་དྲངས་ཏེ་ལུས་ཐམས་ཅད་ལ་རྒྱས་པར་བྱ་བའོ། །སྔགས་འདི་རྗེས་སུ་དྲན་བྱ་ནི་གྱེན་ལ་དྲངས་པར་མ་ནུས་པའི་ལྷག་མ་རྣམས་སྔགས་ཏེ། ཡི་གེ་འབྲུ་གསུམ་པོ་འདི་བརྗོད་པར་རྗེས་སུ་དྲན་པས་རང་གི་ཁར་བཟའ་བར་བྱའོ། །སློབ་དཔོན་ཀངྐ་ན་ནི་ཨོཾ་ཨ་ཤུ་སུ་ཁཱ་བཱ་ཧཱི་ཞེས་ལན་གསུམ་བརྗོད་ལ་བཟའ་ཞེས་འདོད་ ( ¡¶ ལུ ¡· བརྗོད་ ) དོ།། གཞན་ཡང་བདེ་བ་སྐྱེ་བའི་རྒྱུ་ལུས་ཟུངས་རྒྱས་པར་བྱ་བའི་ཐབས་ནི་སྒྲུབ་པ་པོ་ལས་ཀྱི་ཕྱག་རྒྱ་དང་ལྷན་ཅིག་སྒྲུབ་པ་པོས། དུས་མཚན་མོའི་དུས་རྟག་ཏུ་ཐ་མལ་པའི་བཟའ་བ་ཤ་ལ་སོགས་པ་བྱིན་གྱིས་བརླབས་ལ་བྱང་ཆུབ་ཀྱི་སེམས་རྒྱས་པར་བྱ་བའི་ཕྱིར་བཟའ་བར་བྱའོ།

།དེ་ཡང་གང་གིས་བྱིན་གྱིས་བརླབ་ཅེ་ན། ཟས་ཀྱི་ཐ་མལ་པའི་དུག་གཞོམ་པར་བྱ་བའི་ཕྱིར་སྔགས་ཡིག་འབྲུ་གསུམ་ལན་གསུམ་ལ་སོགས་པ་བརྗོད་དེ། བདུད་རྩིར་བྱ་བ་འདི་ཉིད་ཀྱི་བྱིན་གྱིས་བརླབས་ཏེ་ཟོས་པས་རང་གི་ལུས་ཟུངས་རྒྱས་པར་གྲུབ་པའི་ཐིག་ལེ་འཕེལ་བས་དེས་བདེ་བ་འཕེལ་བ་ཐོབ་པར་འགྱུར་རོ། །གཞན་ཡང་ཐིག་ལེ་གཟུང་བར་མ་ནུས་པའི་ལྷག་མ་སྒྲུབ་པ་པོས་རང་གི་ཁར་འཐུང་བ་དང་ ༑ དེ་བཞིན་དུ་ཕྱག་རྒྱ་མ་ལ་ཡང་སྦྱིན་པར་བྱའོ། །གཉིས་པ་རྐྱང་མ་ལ་དཔེའི་ཡེ་ཤེས་ལ་བརྟེན་ནས་དོན་གྱི་ཡེ་ཤེས་རྟོགས་པར་བྱ་བ་ནི་ཕྱག་རྒྱ་ལས་དང་པོར་དཔེའི་ཡེ་ཤེས་སྐྱེ་ལ། དེ་ལས་དོན་གྱི་ཡེ་ཤེས་རྟོགས་པའི་ཚེ་ཐོག་མ་དང༌། ཐ་མ་དང༌། དབུས་ཀྱི་རྟོག་པ་མེད་པའི་ཡེ་ཤེས་སྐྱེས་པ་ཡིན་ནོ ༑ ༑ དེ་ལྟ་བུ་དེ་མ་རྟོགས་ཀྱི་བར་དུ་ཡང་འཁོར་ལོས་སྒྱུར་བའང་ནི་ཞུ་བ་ལས་བདེ་བ་མི་རྟོག་པའི་ཉམས་སུ་མྱོང་བ་སྐྱེ་བ་ཡིན་གསུང༌། གཞུང་ནི་དོན་གྱི་ཡེ་ཤེས་དེ་མ་ཐོབ་པའི་བར་དུ་འཁོར་ལོས་བསྒྱུར་བའི་རྒྱལ་པོར་སྐྱེ་བ་རང་འདྲ་བར་སེམས་སོ། །དེ་ཡང་དང་པོར་སྒྲུབ་པ་པོས་རེག་པར་བྱ་བའོ། ། དེ་ཡང་གང་ལ་རེག་ཅེ་ན། ལྷན་ཅིག་གཙོ་བོ་ཆེ་ནི་རྐྱང་མ་རྡོ་རྗེ་ཕག་མོར་བྱིན་གྱིས་བརླབས་པའོ། །བདེན་པ་དང་ཚངས་པར་སྤྱོད་པ་ནི། དོན་གྱི་ཡེ་ཤེས་མཐའ་གསུམ་གྱིས་རྟོག་པས་མ་རེག་པ་རྟོགས་པ་དེ་ཉིད་ལ་དེ་སྐད་ཅེས་བྱའོ། །གསུམ་པ་རྐྱང་མ་བསྟེན་པའི་ཐོག་མ་དང་ཐ་མར་ཧ་བརྒྱད་ཀྱིས་མཉེས་པར་བྱ་བ་ནི་རྐྱང་མ་དང་སྙོམས་འཇུག་བྱེད་པའི་ཐོག་མ་དེ་སྔོན་དུ་དང་ ༑ ཐ་མར་ཡང་བཞད་པའི་ཕྱག་རྒྱ་ཧ་ཧ་ཞེས་པ་ལ་སོགས་པའི་ཐུང་ངུ་བརྒྱད་བརྗོད་པས་རྐྱང་མ་མཉེས་པར་བྱ་ཞིང༌། དེའི་དུས་སུ་ལྟ་བའི་སྙེམས་པ་ནི་ལྟ་བ་སྟེ་སྒྲུབ་པ་པོའི་མིག་ཕྱོགས་ཐམས་ཅད་དམ་ཟུར་མིག་ཏུ་བལྟ་ཞིང་ ༑ སྙེམས་པ་སྒེག་པའི་ཉམས་དང་ལྡན་པའི་གྲགས་ལྡན་པ་ནི་ཧ་ཧ་ལ་སོགས་པ་བརྒྱད་སྒྲ་ཆེར་བརྗོད་པར་བྱའོ།

།དེ་ལ་ཡང་དུས་གང་གི་ཚེ་བྱ་ཞེ་ན ༑ གསང་བ་བྱ་བའི་དོན་དུ་མཚན་མོའམ་དེ་བཞིན་དུ་གཞན་གྱིས་མི་ཚོར་ན་ཉིན་མོའི་དུས་རང་དུའང་ནི་ཧ་ཧ་ལ་སོགས་པ་ཐུང་ངུ་བརྒྱད་བརྗོད་པ་འདིས་ནི་བཞད་པས་རྐྱང་མ་མཉེས་པ་དག་ཏུ་བྱའོ། །བཞི་པ་ནི་དེ་ལྟ་བུ་དེས་སྒྲུབ་པ་པོ་དང་རྐྱང་མ་གཉིས་ཀ་ལ་བདེ་བ་སྐྱེས་པའི་རྟགས་ལ་གཉིས་ལས། དང་པོ་མདོར་བསྟན་པ་ནི། གཟུགས་ནི་གཟུགས་ཀྱི་གསང་བ་ལྔ་སྟེ། གཟུགས་འགྱུར་བའི་ཕྱིའི་རྟགས་སོ། །ལས་ཀྱི་གསང་བ་གང་ཞེས་པ། ལས་ཀྱི་གསང་བ་ལྔ་ནི་ ¡Ã བྱེད་ལུགས་ ( ¡¶ ལུ ¡· བྱད་གཟུགས་ ) སྣ་ཚོགས་ནང་གི་རྟགས་སོ ༑ ༑ དེ་ལྟ་བུའི་རྟགས་བཅུ་གང་ཡིན་པའི་རྟགས་ཇི་ལྟར་གནས་པ་དེ་དཔའ་བོ་སྡུད་པ་པོ་ལ་བོས་ནས་ངས་བཤད་ཀྱིས། ཁྱོད་ཉོན་ཅིག་ཅེས་གདམས་པའོ ༑ ༑ རྒྱས་པར་བཤད་པ་ལ་གཉིས་ལས། དང་པོ་སྒྲུབ་པ་པོའི་ཕྱིའི་རྟགས་གཟུགས་ཀྱི་གསང་བ་ལྔ་བསྟན་པ་ནི། རྟག་ཏུ་སྟེ་ཕྱག་རྒྱ་བསྟེན་པའི་དུས་སུ་སྒྲུབ་པ་པོ་ལ་ནང་དུ་བདེ་བ་ཆེན་པོ་སྐྱེས་པས་དེའི་རྟགས། རྟག་ཏུ་མིག་ནས་འཆི་མ་འབྱུང་བ་དང༌། དད་པ་སྟེ་ནང་དུ་བདེ་བ་སྐྱེས་པས་ལུས་ཀྱི་བ་སྤུ་ལྡང་བ་དང༌། བྱང་ཆུབ་ཀྱི་སེམས་ཀྱི་ཐིག་ལེ་རྡོ་རྗེ་ལས་ནི་འགོམ་མི་བྱེད་ནི་ཕྱིར་བཏང་བ་ཡང་མི་འགྲོ་བ་དང༌། དེ་བཞིན་ཕྱོགས་གོས་གྱུར་བ་མཆོད་ནི། སྒྲུབ་པ་པོ་བདེ་བ་མི་རྟོག་པས་བརྒྱལ་བར་གྱུར་པས་གོས་ལ་སོགས་པ་དང་བྲལ་ཏེ ༑ གཅེར་བུར་བུད་དེ་ལུས་ཀྱི་ཆ་ལུགས་ལྷོད་པར་གྱུར་པ་སྟེ། དེ་ལྟར་ན་ཐུན་མོང་མ་ཡིན་པའི་རྟགས་བཞིའོ། །ཕྱག་རྒྱ་དང་གཉིས་ཀའི་རྟགས་ཐུན་མོང་པ་ནི་སྔར་གྱི་གད་མོ་རྣམ་པ་བརྒྱད་དེ། དེ་ལྟར་རྟགས་ལྔའོ། །དེ་ལྟ་བུའི་མཆོད་པ་དེ་ནི། གཡོན་པ་སྟེ་པད་མི་ནི་ལ་སོགས་པའི་རྐྱང་མ་དབང་ཕྱུག་ཐམས་ཅད་དེ། དཔའ་བོ་ཐམས་ཅད་ཀྱིའོ། །སྔར་བཤད་པ་འདི་ནི་ཕྱག་རྒྱའི་ཚོགས་ཀྱི་རིམ་པ་ལས་བྱུང་བའི་རྟགས་སོ། །གཉིས་པ་སྒྲུབ་པ་པོའི་ནང་གི་རྟགས་ལས་ཀྱི་གསང་བ་ལྔ་བསྟན་པ་ནི།

དབུགས་འབྱིན་ནི་སྒྲུབ་པ་པོའི་རླུང་དབང་དུ་གྱུར་པས་རླུང་ཇི་ཙམ་འདོད་པར་ནང་དུ་སྡཽམ་ཡང་ཐུབ་ལ་དབུགས་གཏོང་ན་ཡང་བདེ་བར་གཏང་དུ་བཏུབ་པས་སོ། །བསྐྱོད་པ་ནི་བདེ་བར་བསྐྱོད་པ་དང༌། དབུགས་མནན་ཅིང་བསྐྱོད་པ་དང༌། དབུགས་རྔུབ་ཅིང་ཕན་ཚུན་བསྐྱོད་པ་སྟེ། དེའི་སྦྱོར་བ་ལ་མཁས་པའོ། །དགོད་པ་ནི་སེན་མོ་དང་སོས་གདབ་པ་ལ་སོགས་པ་ལ་མཁས་པའོ། །སྒེག་དང་གར་གྱི་ངོ་མཚར་དང་ ༑ ༑ སྣ་ཚོགས་མདུན་དུ་བྱ་ནས་ནི། །ཞེས་པ་ནི། དེ་ཡང་ཕྱག་རྒྱ་མ་གླང་པོ་ལྟ་བུ་ཡིན་ལ། དེ་ལ་ཁབ་རྩེ་ལྟ་བུའི་ཀ་ར་ན་བྱ་ཞེས་བྱ་བ་ལ་སོགས་པ་སྦྱོར་ལུགས་སྣ་ཚོགས་བྱ་བའོ། །ཕྱག་རྒྱ་དང་བཅས་པའི་སྒྲུབ་པ་པོས་སྒྲུབ་སྔགས་ནི་ལྷར་བསྐྱེད་པའམ། ཡང་ན་འོག་ནས་འབྱུང་བ་ཉིད་དོ། །དེ་ཡང་ཧ་ཧ་ལ་སོགས་པའི་གད་མོ་བརྒྱད་ཡིན་ལ། འདི་ནི་སྒྲུབ་པ་པོ་དང་རྐྱང་མ་གཉིས་ཀའི་ཐུན་མོང་བ་ཡིན་ཏེ། དེ་ཡང་ཕྱག་རྒྱ་དང་གད་མོ་དགོད་པ་དང༌། དེས་སྣ་ཚོགས་པས་དབང་མཆོག་དགའ་ནི་བདེ་བ་སྣ་ཚོགས་སྐྱེ་བ་ཡིན་ལ། དེ་ཡང་ཕྱག་རྒྱ་གཉིས་གས་ཧ་ཧ་སྟེ་དགོད་པ་བརྒྱད་པོ་ཉེ་བར་བརྟག་གོ། དེ་ལྟར་ན་ཕྱི་ནང་གི་རྟགས་བཅུའོ། །དེ་ལྟ་བུའི་ལས་ཀྱི་གསང་བ་ལྔ་པོ་དེ་ནི་རྐྱང་མ་ལས་འབྱུང་བར་ཤེས་པར་བྱ་སྟེ། འདིའི་གཞུང་ནི་མས་བཟློག་ཏུ་སྦྱར་བར་བྱ་གསུང་ངོ༌། །གཉིས་པ་ཕྱག་རྒྱ་མ་ལས་འབྱུང་བའི་རྟགས་བཅུ་ལས་དང་པོ་ཕྱིའི་རྟགས་གཟུགས་ཀྱི་གསང་བ་ནི། དུ་བར་བྱེད་པ་རྟག་ཏུ་བསྔགས་ཏེ་རྐྱང་མ་ལ་ནང་དུ་བདེ་བ་སྐྱེས་པས་ལུས་དང༌། སྒྲུབ་པ་པོ་དང་སྙོམས་པར་ཞུགས་པ་ལས་ནང་དུ་བདེ་བ་སྐྱེས་པས་དེ་ཉིད་ཀྱིས་ཕྱག་རྒྱ་མ་དེ་དགའ་བར་འགྱུར་ཞིང༌། སྔགས་ཧ་ཧ་ལ་སོགས་པ་བརྒྱད་འདོན་པ་དང༌། བསམ་གཏན་ནི་ནང་དུ་བདེ་བ་སྐྱེས་པ། ལེགས་སྦྱོར་ནི་སོ་དང་སེན་མོས་གདབ་པ་ལ་སོགས་པ་བྱེད་པ་སྟེ། ཚིག་གཉིས་པོ་དེའི་དོན་གཅིག་ཏུ་བགྲང་ཡང་འདིའི་གཙོ་བོ་གད་མོ་བརྒྱད་ཡིན་གསུང༌།

གཙོ་མོ་ནི་པད་མ་ནི་ལ་སོགས་པའི་རྐྱང་མ་རྣམས་དང༌། དཔའ་བོ་སྒྲུབ་པ་པོའི་ནང་དུ་བདེ་བ་སྐྱེས་པས་ཕྱི་རོལ་གྱི་ལུས་ཀྱི་བ་སྤུ་ལྡང་བ་ལྷན་ཅིག་འབྱུང་བ་བདེ་བ་སྟེ། འདི་ནི་འདིར་དངོས་སུ་རྐྱང་མ་ལས་འབྱུང་བའི་དབང་དུ་བྱས་པའོ། །རྡོ་རྗེ་འགོམ་པར་མི་བྱ་བ་ནི་རྐྱང་མས་ཀྱང་རང་གི་བྱང་ཆུབ་ཀྱི་སེམས་སྡོམ་པར་ནུས་པའོ། །གཡོན་པས་ཡོངས་སུ་བརྟག་པ་ནི་རྐྱང་མ་ལ་བདེ་བ་མི་རྟོག་པ་སྐྱེས་པ་གོས་དང་བྲལ་བར་གྱུར་པ་ལ་སོགས་པ་སྟེ། དེ་ལྟར་ན་ལྔའོ། །ནང་གི་རྟགས་ལས་ཀྱི་གསང་བ་ལྔ་ནི། སྒྲུབ་པ་པོ་ལ་འབྱུང་བ་ལྔ་པོ་ཉིད་རྐྱང་མ་ལ་ཡང་འབྱུང་བར་ཤེས་པར་བྱ་སྟེ། དེ་ལྟ་ན་གཉིས་ཀ་ལ་བཅུ་བཅུར་བྱས་པས་རྟགས་ཉི་ཤུར་ཤེས་པར་བྱའོ། །གཉིས་པ་ལེའུའི་མཚན་ནི། དཔལ་འཁོར་ལོ་སྡོམ་པ་ལས། མཁའ་འགྲོ་མ་དང་སྒྲུབ་པ་པོའི་གཟུགས་ཀྱི་གསང་བ་ལྔ་དང༌། ལས་ཀྱི་གསང་བ་ལྔ་ཡོངས་སུ་བརྗེ་བ་དང༌། དགོད་པ་ཧ་ཧ་ལ་སོགས་པ་བརྒྱད་གཉིས་ཀས་བརྗོད་པའི་སྔགས་ཀྱི་ཆོ་གའི་ལེའུ་སྟེ། བཞི་བཅུ་རྩ་གཉིས་པ་ནི་གྲངས་ཀྱི་གནས་གཞན་ནོ། །བདེ་མཆོག་ཉུང་ངུའི་ཊཱི་ཀ་མུ་ཏིག་འཕྲེང་བ་ལས ༑ ལེའུ་བཞི་བཅུ་རྩ་གཉིས་པའི་རྣམ་པར་བཤད་པའོ།། །།ལེའུ་བཞི་བཅུ་རྩ་གསུམ་པས་ནི་འབྲས་བུའི་གསང་བ་རྒྱས་པར་བཤད་པ་སྟོན་ཏེ། དེ་ཡང་ཡི་གེ་བདུན་པའི་ལས་ཚོགས་སྟོན་ཏོ། །ལེའུ་འདི་ལ་ཡང་གཉིས་ལས། དང་པོ་ལེའུའི་གཞུང་སྟོན། དེ་ལ་བཞི་ལས། དང་པོ་ཡི་གེ་བདུན་པའི་སྔགས་ཀྱི་ཆེ་བ་བསྟན་པའི་སྒོ་ནས་གནས་མདོར་བསྟན་པ་སྟོན་ཏེ། དེ་ཡང་ཡི་གེ་བདུན་པ་ལ་སྔོན་དུ་བསྙེན་པ་སོང་བའི་རྣལ་འབྱོར་པ་ལ་མཁའ་འགྲོ་མ་རྣམས་ཀྱིས་སྤྱན་རས་ཀྱིས་གཟིགས་ཤིང་བྱིན་གྱིས་རློབ་ལ ༑ དེ་ཡང་གནས་ཁྱད་པར་ཅན་དུ་གནས་ན་བྱིན་གྱིས་རློབ་པས་གནས་མདོར་བསྟན་པ་སྟོན་པ་ནི། དེ་ནས་ཏེ་གཞུང་བཞི་བཅུ་རྩ་གཉིས་པ་སོང་བའི་རྗེས་ལ་ཡིན་ལ། དོན་ནི་ཡི་གེ་བདུན་པའི་བསྙེན་པ་སྔོན་དུ་སོང་བའི་རྗེས་ལའོ

༑ ༑ མཁའ་འགྲོ་མ་རྣམས་ཀྱིས་སྒྲུབ་པ་པོ་ལ་སྤྱན་རས་ཀྱིས་གཟིགས་ཤིང་འཚོ་བར་མཛད་པ་སྟེ། དེ་ཐུགས་ཀྱིས་དགོངས་པར་མཛད་པ་དེ་བཤད་པར་བྱ་ཞེས་པའི་དོན་ཏོ། །དེ་ཡང་གང་དག་ལ་གཟིགས་ཤེ་ན། དཔའ་བོ་སྟེ་སྒྲུབ་པ་པོ་ཧེ་རུ་ཀ་དང་ནི་གཉིས་སུ་མེད་པར་བསྒོམ་པའམ། ཧེ་རུ་ཀའི་ང་རྒྱལ་བརྟན་པའི་མི། གནས་ཏེ་པུལླཱི་ར་མཱ་ལ་ཡ་ལ་སོགས་པའི་དབྱེ་བ་ནི་གནས་དང་ཉེ་བའི་གནས་ལ་སོགས་པའོ། །ཡང་ན་གནས་ནི་འོག་གི་ལམ་གྱི་བཞི་མདོ་ལ་སོགས་པ་ཡིན་ཏེ། དེ་རྣམས་ཀྱི་ཆོ་ག་ནི་གནད་གང་དང་གང་དུ། གང་དང་སྦྱོར་བའི་ཆོ་ག་ཤེས་པ་དེ་ལའོ། །དེ་ཡང་ཅི་ཞིག་བྱས་པས་སྤྱན་རས་ཀྱིས་གཟིགས་ཤེ་ན། སྤྱན་རས་ཀྱིས་གཟིགས་པའི་རྒྱུ་ནི་གནས་དེ་དག་ཏུ་དཔའ་བོ་དང་རྣལ་འབྱོར་མ་བསྒོམ་པ་ལ་མངོན་པར་དགའ་ཞིང་བརྩོན་པ་རྣམས་ལ། སྤྱན་རས་ཀྱིས་འཚོ་བ་སྟེ་འདིས་གནས་མདོར་བསྟན་པ་ཡིན་གསུང་ངོ༌། །གཉིས་པ་གནས་རྒྱས་པར་བཤད་པ་ནི། གནས་གང་དུ་གནས་པ་ལ་སྤྱན་རས་ཀྱིས་གཟིགས་ཤེ་ན། གནས་ཀྱི་ཁྱད་པར་བསྟན་པ་ནི། ལམ་གྱི་བཞི་མདོའམ་ཁྱིམ་ནི་མ་མོའི་ཁྱིམ་དང༌། བྱང་ཆུབ་སེམས་དཔའི་ཁྱིམ་དང་ཁང་སྟོང་དག་གམ། དཔའ་བོའི་གནས་ཀྱི་རི་བོར་ནི་དུར་ཁྲོད་དེ། དེ་དག་ཏུ་བཟླས་བསྒོམ་བྱས་ན་མཁའ་འགྲོ་མ་དང་དཔའ་བོའི་དམ་ཚིག་བྱིན་གྱིས་རློབ་པའི་གནས་ཡིན་པས་སྒྲུབ་པ་པོ་དེ་ལ་ཡུལ་ཉི་ཤུ་རྩ་བཞི་ལ་སོགས་པ་ཐག་རིང་པོ་ནས་ཀྱང་ལྷན་སྐྱེས་དང་ཞིང་སྐྱེས་ཀྱི་དཔའ་བོ་དང་དཔའ་མོ་རྣམས་ཀྱི་སྤྱན་རས་ཀྱིས་གཟིགས་ཤིང་བྱིན་གྱིས་རློབ་པར་འགྱུར་རོ། ། གསུམ་པ་སྒྲུབ་པ་པོའི་ཆ་ལུགས་བསྟན་པ་ནི། སྒྲུབ་པ་པོ་ལས་ཀྱི་ཕྱག་རྒྱ་དང་གཉིས་གཅེར་བུར་བྱས་ཏེ་བདེ་བས་མཆོད་པའི་ལས་ཉིད་ཀྱིས་ཡོངས་སུ་གྲོལ་བ་འགྱུར་ཞིང༌། སྤྱན་རས་ཀྱིས་གཟིགས་པར་འགྱུར་རོ། །དེའི་ཚེ་གོས་གཞན་ནི་ཐ་མལ་པའི་གོས་ལས་གཞན་པ་སྟག་གི་པགས་པ་དང་རུས་པའི་རྒྱན་ལ་སོགས་པ་དག་གིས་ལུས་བཀབ་ནས་ནི།

ཐ་མལ་པའི་གོས་ལ་སོགས་པའི་འདོད་པ་རྣམས་ཀྱིས་རེག་པར་མི་བྱའོ། །གཞན་ཡང་ཆགས་པའི་བརྡར་དེ་བཞིན་སྐྲ་ནི་གྲོལ་བའི་སིལ་བུར་གྲོལ་བར་གྱུར་པས་འོག་ནས་འབྱུང་བའི་ལས་ཐམས་ཅད་སྒྲུབ་པ་བརྩམས་པ་ལ་རྩ་བའི་སྔགས་བཟླས་པ་དང་ ༑ དེ་བཞིན་བསྡིགས་ནི་དེའི་སྔོན་དུ་སུམྦྷ་ནི་ལ་སོགས་པ་བརྗོད་ཅིང༌། ཕྱོགས་བཅིང་བ་ནི་རྡོ་རྗེ་ར་བ་དང་དྲ་བ་དང་གུར་དང་བླ་རེ་དང་ས་གཞི་ལ་སོགས་པ་བསྒོམ་པ་ལ་འཇུག་པ་དང༌། དེ་ལྟར་བྱས་པས་སྲུང་བའི་འཁོར་ལོའི་སྟོབས་ཀྱིས་ལྷ་དང་ལྷ་མིན་ལ་སོགས་པའི་ཚོགས་རྣམས་ཀྱིས་ཀྱང་སྲུང་བའི་འཁོར་ལོའི་ནང་ན་གནས་པའི་སྒྲུབ་པ་པོ་དེ་མི་མཐོང་བར་རྩ་བའི་སྔགས་བརྗོད་ཅིང་ཕྱག་རྒྱ་དང་ལྷན་ཅིག་དེ་ཁོ་ན་ཉིད་ཀྱི་མཆོད་པས་མཆོད་པར་གྱིས་ཞེས་པའོ། །བཞི་པ་ཡི་གེ་བདུན་པའི་ལས་ཚོགས་དངོས་བསྟན་པ་ལ་གཉིས་ལས། དང་པོ་བསྙེན་པ་སྔོན་དུ་སོང་བས་དངོས་གྲུབ་ཀྱི་མཚན་མའམ ༑ ལྟས་བརྟག་པ་ནི། དང་པོ་ཡི་གེ་བདུན་པ་ལ་བསྙེན་པ་འབུམ་ཕྲག་གཅིག་སྔོན་དུ་སོང་བས་སྒྲུབ་པ་ལ་ཁྲི་བཟླས་ལ། དེ་ནས་རང་གི་སྙིམ་པའི་ནང་དུ་ཀ་ར་བཱི་རའི་མེ་ཏོག་དམར་པོས་བཀང་སྟེ། ཡི་གེ་བདུན་པའི་སྔགས་བཟླས་ལ་ནམ་མཁའ་ལ་གྱེན་དུ་འཐོར་བས། མེ་ཏོག་དེ་དག་ས་གཞི་ལ་མར་གལ་ཏེ་ལྟུང་བར་མ་གྱུར་ན། དེ་ཉིད་དུ་ནི་སྒྲུབ་པ་པོ་མི་སྣང་བར་འགྱུར་ཏེ་ལས་ཚོགས་ཐམས་ཅད་འགྲུབ་པའི་རྟགས་ཡིན་ནོ། །གཉིས་པ་ལས་དང་པོ་པའི་ལས་ཚོགས་བཅུ་གསུམ་ལས། དང་པོ་ངག་གི་དབང་ཕྱུག་ལ་སོགས་པ་འགྲུབ་པ་ནི། གཞན་ཡང་སྒྲུབ་པ་པོ་གནས་ཀྱི་ཁྱད་པར་ཡུལ་ཉི་ཤུ་རྩ་བཞི་ལ་སོགས་པར་གནས་ནས། བཟླས་པ་དང་བསྒོམ་པ་ལ་སོགས་པ་བྱས་ནས་ལྷན་སྐྱེས་དང་ཞིང་སྐྱེས་ལ་སོགས་པའི་མཁའ་ལ་འགྲོ་བ་སྟོང་ཕྲག་ནི། གནས་ལ་དབང་ནི་བྱེད་པ་སྟེ། དེ་དག་ལྷན་ཅིག་སྐལ་བ་མཉམ་པར་འགྱུར་རོ

༑ ༑ ཡང་ངག་གི་དབང་ཕྱུག་མ་རྣལ་འབྱོར་མ་དང་ལྷན་ཅིག་གསུང་གི་དབང་ཕྱུག་ཐམས་ཅད་དགུག་ཅིང་འགྲུབ་པར་འགྱུར་ཏེ། དཔེར་ན་གཟའ་ཕུར་བུས་ཕྱི་རོལ་པའི་སྒྲ་བརྩམས་པས་ངག་སྒྲུབ་པ་ལྟར་སྒྲུབ་པ་པོ་ཡང་དེ་ལྟར་འགྱུར་རོ། །དེ་ཡང་མ་བསླབས་པར་སུམ་ཅུ་རྩ་གསུམ་ལ་སོགས་པའི་ལྷ་དང་ལྷ་མོ་སྨྲ་བའི་གཏམ་སཾ་སྐྲྀ་ཏའི་སྐད་ཤེས་ཤིང༌། ས་འོག་ལ་སོགས་པ་ན་གང་ཡོད་པའི་སྐད་ཐམས་ཅད་ཀྱང་ཤེས་པར་འགྱུར་བ་དང༌། སྐར་མ་རྒྱུ་བ་ལ་སོགས་པའི་དུས་ཐམས་ཅད་ཀྱང་ཤེས་པར་འགྱུར་བ་སྟེ། མདོར་ན་མངོན་པར་ཤེས་པ་ཐོབ་པར་འགྱུར་ཞེས་པའི་དོན་ཏོ། །གཞན་ཡང་ཉེ་བའི་སྙིང་པོ་བཟླས་པའི་ཕན་ཡོན་ནི་གནས་ཡུལ་དང་ཡུལ་དགོན་པ་ལ་སོགས་པ་ནི་གོ་སླ་ལ། མཚན་དྲུང་ནི་མ་ཧཱ་དེ་བའི་མཚན་མ་གཅིག་པའི་དྲུང་སྟེ་གནས་དེ་དག་ཏུ་བསྙེན་པ་འབུམ་ཕྲག་གཅིག་སྔོན་དུ་སོང་བས་སྙིང་པོ་དང༌། ཉེ་བའི་སྙིང་པོ་བདག་གི་ལུས་མི་སྣང་བར་གྱུར་ཅིག་ཅེས་སྤེལ་ཚིག་དང་བཅས་པ་འདོན་པ་སྟེ་ལྷ་དང་མི་ཐམས་ཅད་ཀྱིས་མི་མཐོང་བར་འགྱུར་རོ། །དེ་བས་ན་སྔར་བཤད་པའི་ཡུལ་ཕྱོགས་འདི་དག་ཏུ་སྒྲུབ་པ་པོ་ནི་ལུས་ཀྱང་མི་མཐོང་བར་རྟག་ཏུ་གནས་པར་འགྱུར་རོ། །གཉིས་པ་བསྙེན་པ་ལ་འབུམ་ཕྲགསྒྲུབ་པ་ལ་ཁྲི། བཟླས་པ་ལས་སྦྱོར་བྱེད་པའི་ཚེ་ཤིང་མྱ་ངན་མེད་པའི་སྡོང་པོ་མཐོན་པོའི་རྩེ་མོ་ལ་ཡི་གེ་བདུན་བའི་སྔགས་ཀྱི་འོད་ཟེར་སྤྲོས་ཏེ། སྔགས་ཁ་དོག་དམར་པོའི་རྡུལ་ཕྲ་རབ་རི་རབ་ཙམ་ ¡Ã པས་ ( ¡¶ ལུ ¡· པ་ལྟར་ལྕི་བར་བསམ་པས་ ) ཤིང་གི་རྩེ་མོ་གནོན་པར་བསམ་ཞིང་མེ་ཏོག་ལ་སོགས་པ་ལ་སྔགས་བཟླས་ཏེ་ཤིང་ལ་གཏོར་ན་ཡི་གེ་བདུན་པའི་སྔགས་དང་ ¡Ã ཤིང་ ( ¡¶ ལུ ¡· ཡི་གེ་ ) མི་ཕྱེད་པར་འགྱུར་ཞིང༌། ཕམ་པར་ཏེ་ ( ¡¶ ལུ ¡· + ཤིང་ ) འཆག་པར་འགྱུར་ཞིང་ས་འཛིན་རི་རབ་རྣམས་ཀྱང་ལྟུང་བར་འགྱུར་ཏེ་གཞན་དུ་མི་ལྟུང་བ་ ( ¡¶ ལུ ¡· + མ་ ) ཡིན་ནོ། །རྨི་ལམ་བརྟག་པ་ནི་གང་ཟག་དབང་པོ་ཐ་མའི་དབང་དུ་བྱས་པ་སྟེ།

དང་པོ་ཡི་གེ་བདུན་པ་ལ་བསྙེན་སྒྲུབ་བྱས་ལ། བདག་གི་ལུས་ལ་རྣམ་དགོད་དེ་ནི་ཡི་གེ་བདུན་པའི་འཁོར་ལོ་བྲིས་ནས་རབ་གནས་བྱས་པ་དེ་ནི་རང་གི་ལུས་ལ་བཏགས་ཏེ། ལྷའི་རྣལ་འབྱོར་སྔོན་དུ་སོང་ནས་འབབ་ཆུའི་འགྲམ་གྱི་བྱེ་མའི་ས་ལ། རྩྭ་ཀུ་ཤ་སར་པ་བདུད་རྩི་ལྔའི་ཆུས་གཏོར་ལ། རང་ངམ་གཞན་ཉལ་ཁར་ཞལ་བཞི་པའི་སྔགས་ཀྱིས་བསྲུང་བ་དང་བཅས་པའི་ཡི་གེ་བདུན་པ་བརྒྱ་རྩ་བརྒྱད་བཟླས་ནས་དེ་སྟན་དུ་བཏིང་སྟེ། དེའི་སྟེང་དུ་གློ་གཡས་པ་ས་ལ་ཕབ་ནས་སྔགས་བཟློས་པ་དང་བཅས་པས་ཉལ་ན་རྨི་ལམ་དུ་དགེ་མི་དགེའི་བྱ་བ་ཀུན་དང༌། རང་གི་ཡིད་ལ་གང་འདོད་པ་དེ་བདེན་པར་སྟོན་པར་འགྱུར་རོ། །དེ་ཉིད་གང་ཞེ་ན་དེ་ཉིད་བསྟན་པ་ནི། རང་དང་གཞན་དུས་མིན་པར་འཆི་བ་རྫས་བཅོམ་པ་དང༌། ཉམས་ནི་འོན་པ་དང་ལོང་བར་འགྱུར་བ་ལ་སོགས་པ་ཤེས་པར་བྱ་རྒྱུ་བསམ་པའི་ལས་ཀུན་ཏུ་གང་གྱུར་པ་དང༌། དགེ་མི་དགེ་ལ་སོགས་པ་སྣ་ཚོགས་གཞན་དང་གཞན་ཐམས་ཅད་རྨི་ལམ་དུ་བདེན་པར་སྟོན་པར་འགྱུར་རོ། །པྲ་སེ་ན་དབབ་པ་ནི་ཡི་གེ་བདུན་པ་ལ་བསྙེན་པ་འབུམ་ཕྲག་གཅིག དེ་ནས་སྒྲུབ་པ་ལ་ཁྲི་ཕྲག་གཅིག་བཟླས་ལ། དུས་ཚེས་བཅུ་གཉིས་གང་ཡང་རུང་བ་ལ་རལ་གྲི་ལ་སོགས་པའི་རྫས་ཐམས་ཅད་འཚོགས་པར་བྱས་ལ། ཁྱེའུ་འམ་བུ་མོ་སྐྱེ་གནས་མ་ཉམས་ ( ¡¶ ཞ ¡·¡¶ ལུ ¡· སྨས་ ) པ་ཞིག་བཀུག་ལ། ཉིན་མོའི་དུས་སུ་ཁང་པ་ཤིན་ཏུ་ནག་པ་ཞིག་ཏུ་གནས་ཏེ། རང་ལྷའི་རྣལ་འབྱོར་སྔོན་དུ་སོང་བས་དེ་བཞིན་སྔགས་བཟླས་ཞེས་པ་དང་པོ་རལ་གྲི་ལ་སུམྦྷ་ནིའི་སྔགས་བཟླས་པས་བགེགས་སྦྱངས་ལ། དེ་ནས་རལ་གྲི་དེ་བཀྲག་དང་ལྡན་པར་སྦྱངས་ཏེ། དེ་ནས་ཡི་གེ་བདུན་པ་བཟླས་ཤིང་རལ་གྲི་ལ་བདུད་རྩི་ལྔའི་ཆུས་ཐིག་ལེ་བདུན་བྱ། དེ་ཆུ་གཙང་མས་བཀྲུས་ལ། དེས་ཁྱིའུའམ་བུ་མོ་ཁྲུས་བྱས་ནས་དེའི་མིག་ལ་ཡི་གེ་བདུན་པ་བཟླས་ཤིང་ཅི་ནུས་རལ་གྲི་ལ་བལྟར་བཅུག་ན་སུ་ཞིག་གིས་ནོར་འཁྱེར་བ་དང༌། བཅོམ་པ་དང་ཉམས་པ་ལ་སོགས་པའི་དགེ་མི་དགེ་ཐམས་ཅད་དེར་མཐོང་བར་འགྱུར་རོ།

།ཡང་ན་ཆུ་ཞེས་པ་འབབ་ཆུ་བླངས་ཏེ། མི་དང་ཁྱི་ལ་སོགས་པས་མ་འབགས་པའི་གཙང་མ་དེ་ལ་བལྟར་བཅུག་ན་ཡང་དེ་བཞིན་དུ་འགྱུར་རོ། །ཡང་ན་མཐེ་བོང་ཞེས་པ་ནི། སྒྲུབ་པ་པོའི་མཐེ་བོའི་ནང་རྒྱ་སྐྱེགས་དང་སྣག་ཚ་ལ་སོགས་པས་སྦྱངས་ལ། མཐེ་བོང་རྩ་བར་བདུད་རྩིས་ཐིག་ལེ་བདུན་བྱས་ལ། མཐེ་བོང་སྦྱངས་པ་ལ་བལྟར་བཅུག་ན་ཡང་དེ་བཞིན་དུ་འགྱུར་རོ། །ཡང་ན་མར་མེ་ཇི་ལྟ་བ་བཞིན་སྦྱངས ༑ བུམ་པ་གཙང་མར་ཆུ་གཙང་དང་བདུད་རྩི་ཅུང་ཟད་བླུགས་པ་ལ་ཡི་གེ་བདུན་པ་བཟླས་ལ་བུམ་པའི་སྟེང་དུ་མར་མེ་གཅིག་ ¡Ã བཞག་ལ་བལྟར་ ( ¡¶ ཞ ¡· - བཞག་ལ་བལྟར་ ) གཞུག་གོ །ཡང་ན་མེ་ལོང་ནི་མེ་ལོང་བགེགས་སྦྱངས་ཏེ ༑ གཡའ་ཤིན་ཏུ་དག་པར་སྦྱངས་པ་ལ་བལྟར་བཅུག་ན་ཡང་དེ་བཞིན་དུ་འགྱུར་རོ། །དེ་དག་གི་དུས་སུ་ཡི་གེ་བདུན་པའི་སྔགས་བཟླས་པ་ཉིད་ལ་རྟག་ཏུ་གནས་པའི་རྣལ་འབྱོར་པས་པྲ་སེ་ན་སྟེ། སྒྲུབ་པ་པོ་གང་འདོད་པའི་དོན་ཏེ་ཐོགས་པ་མེད་པར་འབེབས་པར་བྱེད་ནི་སྟོན་པར་བྱེད་པར་འགྱུར་རོ ༑ ༑ དེ་ཡང་རང་ཉིད་ལྷར་བསྒོམ་པ་དང་ལན་བདུན་ཏེ་ཡི་གེ་བདུན་པ་ཟློས་པ་དང༌། སྔགས་དགོད་པ་ནི་འཁོར་ལོ་བྲིས་ཏེ་ལུས་ལ་བཅངས་པས་དགེ་མི་དགེ་ཐམས་ཅད་ཐོགས་པ་མེད་པར་སྟོན་པར་འགྱུར་རོ། །ནད་ཞི་བར་བྱ་བ་བསྟན་པ་ནི། འདི་གང་ཟག་དབང་པོ་འབྲིང་པོའི་དབང་དུ་བྱས་པ་ཡིན་ཏེ། དེ་ནས་ནི་ཡི་གེ་བདུན་པ་ལ་བསྙེན་པ་སྔོན་དུ་སོང་བའི་རྗེས་ལ། དཔའ་བོ་བཅོམ་ལྡན་འདས་ཀྱི་ཉེ་སྙིང་ཡི་གེ་བདུན་པའི་སྔགས་བཀོད་པའི་དབྱེ་བ་ནི་ནད་ཀྱི་བྱེ་བྲག་ཤེས་པའོ། །དེ་ཡང་ཙནྡན་དཀར་པོ་དང༌། ག་བུར་ལ་སོགས་པའི་ཆུས་རང་གི་ལག་པ་གཡོན་པའི་མཐིལ་ལ་ཡི་གེ་བདུན་པའི་འཁོར་ལོ་ནང་དུ་པདྨ་འདབ་མ་དྲུག་པ་དེའི་ཕྱི་རོལ་དུ་འཁོར་ལོ་རྩིབས་དྲུག་པ་བྲིས་ལ། ནང་མ་ལ་ཡི་གེ་བདུན། ཕྱི་མ་ལ་དཔའ་མོའི་གོ་ཆ་དྲུག་དང༌། མུ་ཁྱུད་གཉིས་པ་ལ་ཨཱ་ལི་ཀཱ་ལི་གཡོན་བསྐོར་དུ་བྲིས་ནས་རབ་ཏུ་གནས་པ་ཇི་ལྟ་བ་བཞིན་བྱས་ལ།

འཁོར་ལོ་དེའི་དབུས་སུ་ཉི་མའི་དཀྱིལ་འཁོར་བསམས་ནས། དེ་ནད་པ་ལ་བསྟན་ཅིང་ཡི་གེ་བདུན་པའི་སྔགས་སྤེལ་ཚིག་དང་བཅས་པ་ལན་སྟོང་རྩ་བརྒྱད་ཀྱི་བར་དུ་བཟླས་ཤིང་འཁོར་ལོ་དེ་ལས་འོད་ཟེར་དཀར་པོ་བྱུང་སྟེ། །མདུན་གྱི་ནད་པའི་ལུས་ལ་ཕོག་པས་དེའི་ནད་ཐམས་ཅད་བསལ་ བར་བསམས་ནས། དངོས་སུ་སྒྲུབ་པ་པོའི་འཁོར་ལོ་དང་ལྡན་པའི་ལག་པ་གཡོན་པས་ཀྱང་ནད་པའི་ལུས་ལ་བྱབས་པས། ནད་པ་ནད་ཀྱིས་གདུངས་པ་དེ་ནད་དང་དྲལ་ཏེ་ལུས་ཤེལ་གྱི་མདོག་ལྟ་བུར་བལྟ་བར་བྱའོ། །དེ་ལྟར་ བྱས་པས་སེ་གོལ་གཏོགས་པ་ཙམ་གྱིས་སྐད་ཅིག་གིས་ནད་ཐམས་ཅད་སེལ་ཞིང་ ༑ དེའི་ལུས་སྟོན་ཀའི་ཟླ་བ་དང་འདྲ་བར་འགྱུར་རོ། །དུག་ལ་སོགས་པ་ཞི་བར་བྱ་བ་ནི་བསྙེན་པ་སྔོན་དུ་སོང་ནས་ལྷའི་རྣལ་འབྱོར་དང་ལྡན་པས། ལག་པ་གཡོན་པ་ལ་འདིའི་འཁོར་ལོ་ཟླ་བ་གནས་པར་བྲི་བའམ། ཡང་ན་ལག་པ་གཡོན་པའི་མཐིལ་དུ་ཟླ་བའི་དཀྱིལ་འཁོར་བསམས་པའི་དབུས་སུ་རྣམ་དག་དགོད་ཅིང་ནི་འཁོར་ལོ་བསམས་ལ་ལག་པ་གཡོན་པར་འཁོར་ལོ་སྒོམ་པར་བྱེད་ཅིང་འཁོར་ལོའི་ཡི་གེ་ཐམས་ཅད་ཤེལ་གྱི་མདོག་ལྟར་སྣང་བ་དེ་ལ། གཟུགས་ལྔ་ནི་འོད་ཁ་དོག་ལྔ་རུ་ནི་འཕྲོ་བར་བལྟ་བར་བྱ་སྟེ། འོད་དེས་ནད་རྣམས་ཀུན་ལ་དགོད་པར་བྱ་ནི། དུག་ལ་སོགས་པའི་ནད་རྣམས་ཐམས་ཅད་ཞི་བར་བསམ་ཞིང༌། ལག་པས་ཀྱང་བསྒྲུབ་བྱ་ལ་བྱབས་པས་ནི་རིམས་ལ་སོགས་པ་ཐམས་ཅད་ལག་པའི་ཟླ་བའི་གཟུགས་ལ་གནས་པའི་ཡི་གེ་དཀར་པོ་བསམས་པའི་འོད་ཀྱིས་ཕོག་པས་ནད་ཐམས་ཅད་བསལ་བར་བསམས་ནས་སྔགས་བཟླས་ན་ནི་ནད་ཐམས་ཅད་འབྱེར་བར་འགྱུར་རོ།། སྦྱིན་སྲེག་གིས་རྒྱས་པའི་ལས་བསྒྲུབ་པ་ནི། ཡི་གེ་བདུན་པ་ལ་བསྙེན་པ་འབུམ་ཕྲག་གཅིག་བྱས་ལ་དུས་མཚན་མོ་གཞན་ལ་གསང་བ་ལ་གནས་ཏེ། རྒྱས་པའི་ཐབ་དང་རྫས་བསགས་པ་དང་ལྡན་པས་མེ་ལྷ་དང༌། ལྷག་པའི་ལྷ་ལ་སྦྱིན་སྲེག་དབུལ་བའི་ཚེ་བསྲེག་རྫས་གོ་མཾ་ས་སྟེ། བ་ལང་གི་ཤ་དང་མངར་གསུམ་སྟེ། ཀ་ར་བུ་རམ་སྦྲང་རྩི་རྣམས་དབུལ་བར་བརྟག་ཅིང༌།

ཡི་གེ་བདུན་པའི་སྔགས་ཤེས་པས་ཏེ། སྤེལ་ཚིག་དང་བཅས་པ་སྲེག་བླུགས་ཆུང་ངུ་སྟོང་རྩ་བརྒྱད་དུ་སྦྱིན་སྲེག་བྱས་ན་སྒྲུབ་པ་པོ་སྔགས་སྦྱིན་སྲེག་ཐོན་ པའི་ནངས་པར་དུས་སུ་ནི་གསེར་སྲང་སྟོང་རྙེད་པར་འགྱུར་རོ།།སྦྱིན་སྲེག་ཆུང་ ས་ཆེན་ཀུན་དགའ་སྙིང་པོའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 264PAGE 265