༄༅། །ཀྱེའི་རྡོ་རྗེ་ཞེས་བྱ་བའི་རྒྱུད་ཀྱི་རྒྱལ་པོ་བཞུགས་སོ།

། ༄༅། །རྒྱ་གར་སྐད་དུ། ཧེ་བཛྲ་ཏནྟྲ་རཱ་ཛ་ནཱ་མ། བོད་སྐད་དུ། ཀྱེའི་རྡོ་རྗེ་ཞེས་བྱ་བའི་རྒྱུད་ཀྱི་རྒྱལ་པོ། ཀྱེའི་རྡོ་རྗེ་ལ་ཕྱག་འཚལ་ལོ། ། ཨེ་ཝཾ། འདི་སྐད་ མ་ཡ། བདག་གིས་ སྲུ་ཏཾ། ཐོས་པའི་ ཨེ་ཀ་སྨིན་ས་མ་ཡེ། དུས་གཅིག་ན། བྷ་ག་ཝན། བཅོམ་ལྡན་འདས་ སརྦ་ཏ་ཐཱ་ག་ཏ། དེ་བཞིན་གཤེགས་པ་ཐམས་ཅད་ཀྱི་ ཀཱ་ཡ། སྐུ་དང་ ཝ་ཀ་ གསུང་དང་ ཙིཏྟ༌། ཐུགས་ཀྱི་ ཧྲི་ད་ཡ། སྙིང་པོ་ བཛྲ་ཡོ་ཤོཏ་བྷ་གེ་ཤུ་ རྡོ་རྗེ་བཙུན་མོའི་བྷ་ག་ལ་ བི་ཛ་ཧ་ར་ བཞུགས་སོ། །༈ རྡོ་རྗེ་སྙིང་པོས་བཅོམ་ལྡན་འདས་ལ་ཡེ་ཤེས་ཀྱི་དབང་པོ་ཞེས་བོས་ནས་ དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་རྗེ་བཙུན་གསང་བ་ལས་ཆེས་ཤིན་ཏུ་གསང་བའང་ ཉན་པར་འཚལ་ན། དེ་བཞིན་གཤེགས་པ་ཐམས་ཅད་ཀྱི་སྐུ་ནི་གང༌༑ གསུང་ནི་གང༌། ཐུགས་ནི་གང༌། སྙིང་པོ་རྗེ་བཙུན་གསང་བ་ལས་ཆེས་གསང་བའང་གང་ལགས། བཅོམ་ལྡན་འདས་ཀྱིས་བཤད་དུ་གསོལ་ ཞེས་ཐོག་མར་འབྲས་བུའི་རྒྱུད་ཞུས་པའི་ལན་དུ། དེ་ནས་བཅོམ་ལྡན་འདས་ཀྱིས་བཀའ་སྩལ་པ། ༈ ཨེ་མ་ཧོ་ ཞེས་ངོ་མཚར་བའི་ཚིག་གསུངས་ནས་ བྱང་ཆུབ་སེམས་དཔའ་ཆེན་པོ་ ཞེས་ཐུན་མོང་གི་མིང་དང་ རྡོ་རྗེ་སྙིང་པོ་ ཞེས་རང་གི་མིང་དང་ སྙིང་རྗེ་ཆེན་པོ་ ཞེས་ཡོན་ཏན་གྱི་མིང་ནས་བོས་ནས། རྒྱུད་འདིས་འདུལ་བའི་སེམས་ཅན་གྱི་དོན་དུ་འབྲས་བུའི་རྒྱུད་ཞུ་བ་ ལེགས་སོ་ལེགས་སོ་ ཞེས་གཏང་རག་བྱིན་ནས། དེ་བཞིན་གཤེགས་པ་ཐམས་ཅད་ཀྱི་སྐུ་ རྡོ་རྗེ་སེམས་དཔའ་དང་ གསུང་ སེམས་དཔའ་ཆེན་པོ་དང༌། ཐུགས་ དམ་ཚིག་སེམས་དཔའ་ཆེན་པོ་ དང་སྙིང་པོ་རྗེ་བཙུན་གསང་བ་ལས་ཆེས་ཤིན་ཏུ་གསང་བ་ སྙིང་པོ་ཀྱེའི་རྡོ་རྗེ་ཞེས་བྱ་བ་ རུ་ ཉོན་ཅིག་ ཅེས་མཉན་པར་གདམས་ནས། ༈ །སོ་སོའི་མཚན་ཉིད་ཀྱི་ངེས་ཚིག་ལ་ཞུས་པ་ནི་ རྡོ་རྗེ་སྙིང་པོས་གསོལ་བ། གང་ གི་ ཕྱིར་ སྐུ་ལ་ རྡོ་རྗེ་སེམས་དཔའ་ ཞེས་བརྗོད་པ་ ལགས ༑ རྒྱུ་མཚན་ ཇི་ལྟར་ གསུང་ལ་ སེམས་དཔའ་ཆེན་པོ་ ཞེས་བརྗོད་པ་

ལགས། རྒྱུ་མཚན་ གང་གིས་ ཐུགས་ལ་ དམ་ཚིག་སེམས་དཔའ་ ཞེས་གསུངས་པ་ ལགས། བཅོམ་ལྡན་འདས་ཀྱིས་བདག་ལ་གསུངས། ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ ། རྡོ་རྗེ་ རིན་པོ་ཆེ་གཞན་གྱིས་ མི་ཕྱེད་ པ་ལྟར་ཆོས་ཐམས་ཅད་ཀྱི་རང་བཞིན་སྟོང་པ་ཉིད་རྟོག་པས་མི་ཕྱེད་པས་རྡོ་རྗེ་ ཅེས་བྱ་ བ ར་བརྗོད། སེམས་དཔའ་ ནི་སེམས་ཡིན་ལ་དེ་དང་ལྡན་པའི་ སྲིད་པ་གསུམ་ ནི་འདོད་པ་དང༌། གཟུགས་དང༌། གཟུགས་མེད་པའོ། །དེ་དག་སྟོང་པ་ཉིད་དུ་རོ།། གཅིག་པ། ༣འདིས་ནི་ཤེས་༢རབ་ བམ་ རིག་༤པ་ཡིས། དེ་བཞིན་གཤེགས་པ་ཐམས་ཅད་ཀྱི་སྐུ་ལ་ རྡོ་རྗེ་སེམས་དཔའ་ཞེས་བྱ་ བ ར་བརྗོད་ དེ་ཆོས་ཀྱི་སྐུའོ། །ཆོས་ཀྱི་སྐུ་དེ་ཉིད་ལ་བརྟེན་པའི་ ཡེ་ཤེས་ཆེན་པོ་ ལྔ་བདེ་བ་དང་ཟུང་དུ་ཆུད་པ འི་རོས་ ཡོངས་སུ་ གང་ ཞིང་ས་བཅུའི་བྱང་ཆུབ་སེམས་དཔའ་ལ་སྟོན་ བས། གསུང་ལ་ སེམས་དཔའ་ཆེན་པོར་བརྗོད་པར་བྱ་ ཞིང་དེ་ཉིད་ལོངས་སྐུའོ། །ལམ་གྱི་དུས་ རྟག་ཏུ་ ལམ་གྱི་ དམ་ཚིག་ལ་སྤྱོད་ པས་འབྲས་བུའི་དུས་སུ་གཞན་དོན་ལས་མི་འདའ་བའི་ ཕྱིར། ཐུགས་ལ་ དམ་ཚིག་སེམས་དཔར་བརྗོད་པར་བྱ་ ཞིང་དེ་ཉིད་སྤྲུལ་སྐུའོ༑ ༑ ༈ཐུན་མོང་མ་ཡིན་པའི་ཧེ་རུ་ཀ་བཞི་པའི་ངེས་ཚིག་ཞུ་བའི་ཕྱིར་ རྡོ་རྗེ་སྙིང་པོས་གསོལ་བ་ ཧེ་དང་བཛྲ་ཞེས་ མིང་བསྡུས་པ་ནི་འདི་ལྟ་བུ། རྒྱུ་མཚན་ གང་གིས་ སྙིང་པོ་ལ་ ཀྱེ་ཡི་རྡོ་རྗེ་ ཞེས་གསུངས་པ་ ལགས། མིང་སོ་སོར་ཕྱེ་བ་ ཧེ་ཡི་རྣམ་པས་ དོན་ ཅི་ཞིག་བཤད་ པ་ལགས ། བཛྲ་ཡིས་ཀྱང་དེ་བཞིན་ དུ་དོན་ ཅི་ ཞིག་བསྟན་ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ། །ཧེས་ནི་སྙིང་རྗེ་ཆེན་པོ་ ཡིས་སེམས་ཅན་གྱི་དོན་ལ་བསྐུལ་བ་དང་རང་བཞིན་སྣང་བའི་ཆ་སྟོན་པ་ ཉིད། བཛྲའང་ རྡོ་རྗེ་མི་ཕྱེད་པས་སྟོང་པ་ཉིད་ཤེས་པའི་ ཤེས་རབ་ དང་སྟོང་པའི་ཆར། བརྗོད་པར་བྱ་ སྟེ་ཀྱེའི་རྡོ་རྗེ་ཞེས་མིང་བསྡུས་པས་སྟོང་པ་དང་སྙིང་རྗེ་ཟུང་དུ་འཇུག་པ་དང༌། སྐུ་གསུམ་དབྱེར་མི་ཕྱེད་པས་བསྟན་ཏེ།

དེ་ཉིད་ངོ་བོ་ཉིད་ཀྱི་སྐུའོ། ༈ཐབས་ཀྱི་རྒྱུད་བཤད་པར་དམ་བཅའ་བ་ནི་ ཐབས་ སྤྲོས་པའི་རང་བཞིན་བུམ་དབང་དང༌། བསྐྱེད་རིམ་ཡན་ལག་དང་བཅས་པ་ དང་ སྟོང་པའི་རང་བཞིན་མཆོག་དབང་དང༌། རྫོགས་རིམ་ཡན་ལག་དང་བཅས་པ་ ཤེས་རབ་ ཟུང་དུ་འཇུག་པས་ བདག་ཉིད་ རྒྱུན་ཆགས་པས་ རྒྱུད། དེ་ ལྟ་བུའི་ཐབས་ཀྱི་རྒྱུད་ ནི་ང་ཡིས་བཤད་ཀྱིས་ རྡོ་རྗེ་སྙིང་པོ་ཁྱོད་སྣོད་ཀྱི་སྐྱོན་གསུམ་སྤོངས་ལ་ ཉོན་ ཅིག་ཅེས་མཉན་པར་གདམས་ནས༑༑ ༈མིག་གི་ ལྟ་ བའི་ སྟངས་ ཀྱིས་ལས་སྒྲུབ་པ་སྟེ་ལྷུང་བ་ལ་སོགས་པ་བཞི་དང༌། བསྒྲུབ་བྱ་ དགུག་ པ་ དང་ དམ་ཚིག་དང་ལྡན་པའི་གྲོགས་ངོ་ཤེས་པར་བྱེད་པའི་ བརྡ་ཆེན་དང༌། གདུལ་བྱ་དམན་པ་ལ་མོས་པའི་ དོན་བྱེད་རྣམ་ པ་ མང་ པོ ་བརྗོད་པ་ ལ་སོགས་ དང༌། ལུས་ རེངས་པར་བྱེད་དང་ གནས་གཞན་ནས་གཞན་དུ་ སྐྲོད་པ་ཉིད་ དང༌། དམག་གི་ སྡེ་རེངས་ པར་ བྱེད་ པ་གསོད་པའི་རྡོ་རྗེ་གྲི་གུག་གི་ཆོ་ག་ དང་མངོན་སྤྱོད་ རིམས་ནད་ཀྱིས་འདེབས་པ་སོགས་ དང༌།ཇི་ལྟར་རིགས་པར་ ཉེ་རྒྱུའི་རྟེན་ རྣལ་འབྱོར་མ་ ལ་བརྟེན་པ འི། བསྐྱེད་ པ་ཐབས་ དང་ ཕྱི་ནང་གི་ གནས་དང་བྱེད་རྒྱུ་ མངོན་པར་བྱང་ཆུབ་པའི་རིམ་པ་ལྔ་ དང༌། ། སློབ་མའི་ དོན་བྱེད་ པ་དབང་བསྐུར་བ་དང་ ཡེ་ཤེས་ དང་ རྣམ་ཤེས་ རྟོག་བཅས་ཀྱི་ཏིང་ངེ་འཛིན་ དང༌། ལྷ་རྣམས་ཇི་ལྟར་འབྱུང་བ་ བསྐྱེད་རིམ འོ། ༈ ། འབྲས་བུ་ ཧེ་རུ་ཀ་ བཞི་ ནི་བསྐྱེད་པའི་རྒྱུ་ ཡིན་པའི་ཕྱིར། འབྲས་བུའི་ དང་པོར་ འབྲས་བུ་ལས་ གཅིག་ ཤོས་ཐབས་ཀྱི་རྒྱུད་ ནི་བསྒོམ་པར་བྱ། ༈ །རྡོ་རྗེ་སྙིང་པོ་སྙིང་རྗེ་ཆ ེན་པོ་ཞེས་བོས་ནས་ཐ་མལ་པ་དང་ལྷའི་ དངོས་པོ་ཉིད་ཀྱིས་རྣམ་ པར་ གྲོལ་ བའི་རྐྱེན་དུ་འགྱུར་ ཞིང༌། དངོས་པོ་ ལ་བདེན་པར་ཞེན་པ འི་འཆིང་བས་ འཁོར་བར་ འཆིང་བར་གྱུར་ ལ། ཐ་མལ་དང་ལྷའི་དངོས་པོ་ དེ་ རང་བཞིན་མེད་པར་ ཡོངས་ སུ་ ཤེས་པས་གྲོལ་ བར་འགྱུར་ བ་ཡིན་ ལ། ནམ་མཁའ་ལ་སོགས་པའི་ དངོས་པོ་མེད་པའང་ ལྷ་དང་སྤྲོས་བྲལ་དུ་ ཡོངས་

སུ་ ཤེས་པས། ལམ་གྱི་ དངོས་པོ་བསྒོམ་ པར་ འགྱུར་ རོ། ། ཤེས་རབ་ཅན། ཞེས་རྡོ་རྗེ་སྙིང་པོ་ལ་བོས་པའོ། །ཐ་མལ་བ་དང་བདེན་པའི་ དངོས་པོ་མེད་པ ར་ ཡོངས་ སུ་ ཤེས་པས། བསྐྱེད་རིམ་གྱི་ དེ་ལྟར་ཧེ་རུ་ཀ་ ཀྱེའི་རྡོ་རྗེའི་དཀྱིལ་འཁོར་དང༌། རྫོགས་རིམ་ཡི་གེ་བཞིའི་དོན་ལྡན་ བསྒོམ་ པར་ བྱ འོ།། ༈ ལྷན་ཅིག་སྐྱེས་པའི་ཡེ་ཤེས་ཀྱི་མཚན་ཉིད་ནི་རྟེན་ ལུས་ལ་ བརྟེན་པ་ ཡེ་ཤེས་ཆེན་པོ་གནས། དེའི་མཚན་ཉིད་ རྟོག་པ་ དང་བརྟག་པར་བྱ་བ་ ཐམས་ཅད་ཡང་དག་ པར་ སྤངས། ཡེ་ཤེས་དང་ཡུལ་ཆོས་ཉིད་དེས་འཁོར་འདས་དང་ལུས་ཀྱི་ དངོས་པོ་ཀུན་ལ་ཁྱབ་པ་པོ། ། འཁོར་འདས་ཀྱི་དངོས་པོ་དང་ ལུས་ ལ་ གནས་ ཀྱང་ལྷན་སྐྱེས་ཀྱི་ཡེ་ཤེས་དང་ཆོས་ཉིད་ངོ་བོ་མ་གྲུབ་པས་ ལུས་ དང་དངོས་པོ་ ལས་མ་སྐྱེས་པའོ ༑༑ ༑༑ ༈ ཀྱེ་བཅོམ་ལྡན་འདས་ ཞེས་བོས་ནས་རྣམ་འབྱོར་པའི་ རྡོ་རྗེའི་ལུས་ སྐྱོན་མེད་ ལ་རྩ་ ལྷན་ཅིག་སྐྱེས་པའི་ཡེ་ཤེས་ཀྱི་རྟེན་ དུ་ མཆིས་ ལགས་ ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱི་བཀའ་སྩལ་པ། རྡོ་རྗེའི་ལུས་ལ་ རྩ་རྣམས་ནི་སུམ་ཅུ་རྩ་གཉིས་ ཡོད་ ཏེ། སོ་དང་སེན་མོའི་ཁམས་ལ་སོགས་པ་ བྱང་ཆུབ་ཀྱི་སེམས་སུམ་ཅུ་རྩ་གཉིས་འབབ་པ། སྤྱི་བོ་ བདེ་བ་ཆེན་པོའི་ གནས་ནས་ལྟེ་བ་དང་གསང་ གནས་སུ་འཛག་པའོ། ༈ ། རྩ་སུམ་ཅུ་སོ་གཉིས་པོ་ དེ་རྣམས་ཀྱི་ནང་ནས་རྩ་རྣམ་པ་གསུམ་ནི་ རྒྱུ་དང༌། ལམ་དང༌། འབྲས་བུའི་དུས་སུ་དངོས་གཞིར་གྱུར་པས་ གཙོ་མོ་སྟེ། དེའི་མིང་གང་ཞེ་ན།གཡོན་ རྐྱང་མ་དང༌། གཡས་ རོ་མ་དང༌། དབུས་ ཀུན་འདར་མའོ ༑ ༑ ༈ལམ་དུ་བྱས་ན་ རྐྱང་མ ར་ ཤེས་རབ་ ཀྱི་ རང་བཞིན་གྱིས་ སྟོང་པ་ཉིད་ཀྱི་ཉམས་སྐྱེ་ལ། ཐབས་ སྤྲོས་པའི་རང་བཞིན་ ཀྱིས་ ཉམས་ རོ་མ་ རུ་ ཡང་དག་ པར་ གནས། རྩ་ ཀུན་འདར་མ་ནི་ གནས་ དབུས་ ན་ གནས་ ནས་ སུ། གཟུང་ བ་ དང་འཛིན་པ་རྣམ་པར་སྤངས་ པའི་ཟུང་འཇུག་གི་ཉམས་སྐྱེའོ།༈།ལམ་དུ་མ་བྱས་པའི་ཚེ་ན་ རྐྱང་མ འི་ལྟེ་བ་མན་ཆད་ཀྱི་མདུན་ནས་ མི་བསྐྱོད་ པ་ འབབ་མ་སྟེ།རོ་མ

འི་མདུན་ནས་ དེ་བཞིན་ དུ་ ཁྲག་འབབ་ཅིང༌།ཤེས་རབ་ ཀྱི་ངོ་བོ་ ཟླ་བ་ ཐིག་ལེའི་དྭངས་མ་ འབབ་ པར་ བཤད་པ།དེ་ནི་ དབུས་ ཀུན་འདར་མར་རབ་ ཏུ་ གྲགས་ སོ།། དེ་གསུམ་དང་བཅས་པའི་རྩ་སུམ་ཅུ་སོ་གཉིས་ཀྱི་མིང་ནི། ཡེ་ཤེས་རྟོག་པས་མི་ཕྱེད་པ་སྐྱེད་པས་ མི་ཕྱེད་མ་དང༌། རྣམ་རྟོག་ཕྲ་བ་སྐྱེད་པས་ ཕྲ་གཟུགས་མ་དང༌། བདེ་བ་ལ་རྩེ་བས་ རྩེ་བ་མ་དང༌། གནས་གཡོན་ན་གནས་པས་ གཡོན་པ་མ་དང༌། སངས་རྒྱས་ཀྱི་ས་ལ་ཐག་སྟུང་བས་ ཐུང་ངུ་མ་དང་ ༑ སྲིད་ཞིའི་མཐའ་གཉིས་ལ་མི་གནས་པའི་རྟོགས་པ་སྐྱེད་པས་ རུས་སྦལ་སྐྱེས་མ་དང༌། བདེ་བ་ཡིད་ལ་བྱེད་པས་ སྒོམ་པ་མ་དང༌། རྟོག་པའི་དྲི་མ་འཁྲུད་པས་ དབང་མ་དང༌། ཉོན་མོངས་བསྐྱེད་པས་ སྐྱོན་མ་དང༌། ཡེ་ཤེས་ལ་འཇུག་པར་བྱེད་པས་ འཇུག་མ་དང༌། ཏིང་ངེ་འཛིན་གྱི་མར་གྱུར་པས་ མ་མོ་དང༌། རྣམ་རྟོག་གི་ཉི་མ་ནུབ་པར་བྱེད་པས་ མཚན་མོ་དང༌། ཉོན་མོངས་ཀྱི་གདུང་བ་ཞི་བར་བྱེད་པས་ བསིལ་སྦྱིན་མ་དང༌། དྲོད་སྐྱེད་པས་ ཚ་བ་མ་དང༌། བྱང་སེམས་བརྐྱང་ནས་འབབ་པས རྐྱང་མ་དང༌། རྟོག་པ་ཀུན་འཇིག་ཅིང་འདར་བར་བྱེད་པས་ ཀུན་འདར་མ་དང༌། བདེ་བའི་རོ་མྱོང་བར་བྱེད་པས་ རོ་མ་དང༌། བདེ་བ་ལ་གཞོལ་བས་ གཞོལ་མ་དང༌། བདེ་བས་ཡིད་ཚིམ་པ་སྐྱེད་པས་ རངས་མ་དང༌། ཏིང་ངེ་འཛིན་མུན་པ་ལྟ་བུའི་གཟུགས་སྐྱེད་པས་ ཤིན་ཏུ་གཟུགས་ཅན་མ་དང༌། མཉམ་པ་ཉིད་སྐྱེད་པས་ སྤྱི་མ་དང༌། ཡེ་ཤེས་ཀྱི་རྒྱུ་སྟེར་བས་ རྒྱུ་སྦྱིན་མ་དང༌། སྡུག་བསྔལ་གྱི་སྦྱོར་བ་དང་བྲལ་བར་བྱེད་པས་ སྦྱོར་བྲལ་མ་དང༌། ཏིང་ངེ་འཛིན་ཡིད་དུ་འོང་བ་སྐྱེད་པས་ སྡུ་གུ་མ་དང༌། ཡིད་ལ་འདོད་པ་བ་སྒྲུབ་པས་ གྲུབ་མ་དང༌། རྣམ་རྟོག་ཡེ་ཤེས་སུ་སྒྱུར་བས་ འཚེད་མ་དང༌། ཡིད་བདེ་བའི་ཏིང་ངེ་འཛིན་སྐྱེད་པས་ དེ་བཞིན་དུ་ཡིད་བཟང་མ་དང༌། སྐུ་གསུང་ཐུགས་ཀྱི་ངོ་བོ་རྩ་གསུམ་ལ་ལན་གསུམ་དཀྲིས་པས་ སུམ་སྐོར་མ་དང༌། ཆགས་པའི་རྣམ་རྟོག་སྐྱེད་པས་ འདོད་མ་དང༌། བདེ་བའི་རྟེན་བྱེད་པས་

ཁྱིམ་མ་དང༌། རྟོག་པའི་སྲོག་གཅོད་པས་ གཏུམ་མོ་དང༌། རྟོག་པའི་འཆིང་བ་འདྲལ་བས་ བདུད་འདྲལ་མའོ། །༈ བཅོམ་ལྡན་འདས་ ཞེས་བོས་ནས་ རྩ་སུམ་ཅུ་རྩ་གཉིས་པོ་འདི་རྣམས་ ཀྱི་སྤྱིའི་བྱེད་པ་ ཇི་ལྟ་བུ་ལགས་ ཞེས་ཞུས་པའི་ལན་དུ། ༈ བཅོམ་ལྡན་འདས་ཀྱིས་བཀའ་སྩལ་པ། སྲིད་ པ་ གསུམ་ གྱི་བག་ཆགས་ཀྱི་རྟེན་དུ་གྱུར་པའི་རྩ་རྣམས་ལམ་གྱིས་ ཡོངས་ སུ་ གྱུར་ ན་རྩ་ ཐམས་ཅད་ནི། གཟུང་ བ་ དང་འཛིན་པ་རྣམ་པར་སྤངས་ པའི་ལས་བྱེད་ཅིང༌། ༈ ཡང་ན་ ཐབས་ཀྱིས་མ་ཟིན་ན་ ཐབས་ སྤྲོས་པའི་རང་བཞིན་གྱི་ ནི་ རྩ་ ཐམས་ཅད་ཀྱིས། ཐ་མལ་གྱི་རྟོག་པ་དང་བུ་ཚའི་ལུས་ཀྱི་ དངོས་པོའི་མཚན་ཉིད་ སྐྱེད་པ་ཉིད་ དུ་ནི་བརྟག་ གོ ༈ །ཕྱིའི་ཆོས་ཐམས་ཅད་ནང་དུ་སྡུད་ཅིང་རྟོག་པ་འགོག་པས་ སྡོམ་པའི་དབྱེ་བའང་བཤད་པར་བྱ་སྟེ།༈།ཨཱ་ལི་ རྐྱང་མ་དང་ ཀཱ་ལི་ རོ་མ་ ནི། ཟླ་བ་ ཐིག་ལེ་ དང་ཉི་མ་ རཀྟ་ དང་ རྐྱང་མས་སྟོང་པ་སྐྱེད་པས་ ཤེས་རབ་དང་ རོ་མས་སྤྲོས་པ་སྐྱེད་པས་ ཐབས་སོ། ༈ ། རྐྱང་མ་དང་སྙིང་ཁ་ ཆོས་ ཀྱི་སྐུ་ དང༌། ཨ་ཝ་དྷཱུ་ཏཱི་དང་མགྲིན་པ་ ལོངས་སྤྱོད་རྫོགས་པ འི་སྐུ་ དང༌། རོ་མ་དང་ལྟེ་བ་ སྤྲུལ་པ འི་སྐུ་ ནི། མས་ཡར་རིམ་པ་བཞིན་ སྐུ་དང་ ༑ གསུང་དང༌། ཐུགས་སོ། ༈ ། འདི་སྐད་བདག་གིས་ ཨེ་ཝྃ་མ་ཡ་ནི། ལྟེ་བ་ ཨེ་ཡི་རྣམ་པ་ གྲུ་གསུམ། ས་དག་པ་ ལྷ་མོ་སྤྱན། སྙིང་ཁ་ ཝྃ་གྱི་རྣམ་པ་ ཟླུམ་པོ་ཆུ་དག་པ་མཱ་མ་ཀཱི་ བདག་མར་བརྗོད། མགྲིན་པ་ མ འི་རྣམ་པ་ ནི་ གྲུ་བཞི་མེ་དག་པ་ ལྷ་མོ་གོས་དཀར་མོ། སྤྱི་བོ་ ཡ་ཡི་རྣམ་པ་ ཟླ་གམ་རླུང་དག་པ་ སྒྲོལ་མར་བརྗོད། ༈ ལྟེ་བ་ སྤྲུལ་བའི་འཁོར་ལོ་ལ་པདྨ་འདབ་མ་དྲུག་ཅུ་རྩ་བཞ ིའི་དབང་གིས་དབྱུ་གུ་དྲུག་ཅུ་རྩ་བཞི་ དང༌། སྙིང་ཁ་ ཆོས་ཀྱི་འཁོར་ལོ་ལ་འདབ་མ་བརྒྱད་ ཀྱི་དབང་གིས་ཐུན་ཕྱེད་པ་བརྒྱད་ དང༌། མགྲིན་པ་ ལོངས་སྤྱོད་རྫོགས་པའི་འཁོར་ལོ་ལ་འདབ་མ་བཅུ་དྲུག་ གི་དབང་གིས་འཕོ་བ་བཅུ་དྲུག་ དང༌། སྤྱི་བོ་ བདེ་བ་ཆེན་པོའི་འཁོར་ལོ་ལ་འདབ་མ་སུམ་ཅུ་རྩ་གཉིས་

ཀྱི་དབང་གིས་ཆུ་ཚོད་སུམ་ཅུ་རྩ་གཉིས་ སོ། ། འཁོར་ལོ་ བཞི འི་གྲངས་ཀྱི་རིམ་པས་རྣམ་པར་བཞག་པ་ ནི། ༈ །དུས་ སྐད་ཅིག་མ་བཞི་ནི། དངོས་པོ་གང་ཡང་རུང་བ་འགྲུབ་པའི་རྒྱུ་རྐྱེན་འཚོགས་པས་ རྣམ་པ་སྣ་ཚོགས་པ་དང༌། འབྲས་བུའི་ངོ་བོ་སྨིན་པས་ རྣམ་པར་སྨིན་པ་དང༌། འབྲས་བུའི་ཁྱད་པར་འགྲུབ་པས་ རྣམ་པར་ཉེད་པ་དང༌། ངོ་བོ་དང་ཁྱད་པར་གཉིས་ཀ་རྫོགས་ནས་རྐྱེན་གྱི་བྱེད་པ་དང་བྲལ་བས་ མཚན་ཉིད་དང་བྲལ་བའོ། ༈ ། གཙོ་བོར་ཉན་ཐོས་ལ་གྲགས་པ་ འཕགས་པའི་ སྤྱོད་ཡུལ་དུ་གྱུར་པ་ བདེན་པ་བཞི་ནི། འཁོར་བའི་ཚོར་བ་ཡིད་དུ་མི་འོང་བས་ སྡུག་བསྔལ་བ་དང༌། དེའི་རྒྱུ་ལས་དང་ཉོན་མོངས་པ་ ཀུན་འབྱུང་བ་དང༌། ཉོན་མོངས་མེད་པའི་སྡུག་བསྔལ་འགག་པར་གྱུར་པ་ འགོག་པ་དང་ ༑ དེ་མངོན་དུ་བྱེད་པའི་ཐབས་ ལམ་མོ།༈། གཙོ་བོར་རྣལ་འབྱོར་གྱི་རྒྱུད་ལ་གྲགས་པའི་ དེ་ཁོ་ན་ཉིད་བཞི་ནི། ལྷ་དམ་ཚིག་སེམས་དཔའ་བསྐྱེད་པ་ བདག་གི་དེ་ཁོ་ན་དང༌། ལུས་ལ་ཡི་གེ་འགོད་པ་ སྔགས་ཀྱི་དེ་ཁོ་ན་དང༌། ཡེ་ཤེས་པ་འཇུག་པ་ ལྷའི་དེ་ཁོ་ན་དང༌། ལྷའི་ཏིང་ངེ་འཛིན་སྐྱོང་བ་ ཡེ་ཤེས་ཀྱི་དེ་ཁོ་ན་ཉིད་དོ། ༈ ། རྣལ་འབྱོར་ཆེན་པོ་ལ་གྲགས་པའི་ དགའ་བ་བཞི་ནི། དུས་དང་པོར་རྩོལ་བ་ཆེ་ཞིང་བདེ་བ་ཆུང་བས་ དགའ་བ་དང༌། དུས་གཉིས་པར་རྩོལ་བ་ཆུང་ཞིང་བདེ་བ་ཆེ་བས་ མཆོག་ཏུ་དགའ་བ་དང༌། མྱོང་བར་འདོད་པའི་ཆགས་པ་དང་བྲལ་བས་ དགའ་བྲལ་གྱི་དགའ་བ་དང༌། བདེ་སྟོང་ཟུང་དུ་ཆུད་པས་ ལྷན་ཅིག་སྐྱེས་པའི་དགའ་བའོ། ། ཉན་ཐོས་ལ་གྲགས་པ་སྤྱོད་པའི་དབྱེ་བ་ སྡེ་པ་བཞི་ནི། རང་གི་ཚུལ་ལུགས་མི་འགྱུར་བར་སྨྲ་བས་ གནས་བརྟན་པ་དང༌། ཤེས་བྱ་གཞི་ལྔ་དང་དུས་གསུམ་རྫས་སུ་ཡོད་པར་སྨྲ་བས་ ཐམས་ཅད་ཡོད་པར་སྨྲ་བ་དང་ ༑ རྒྱལ་པོའི་བུ་ལྷན་ཅིག་ཚོགས་པ་ཀུན་གྱིས་བཀུར་བས་ ཀུན་ཀྱིས་བཀུར་བ་དང༌། ལྟ་སྤྱོད་མཐུན་པ་མང་དུ་འདུས་པས་ དགེ་འདུན་ཕལ་ཆེན་ནོ། ༈ ། དཔྲལ་བའི་གནས་སུ་ཕ་ལས་ཐོབ་པའི་ཐིག་ལེ་

ཟླ་བ་དང་ ལྟེ་བར་མ་ལས་ཐོབ་པའི་རཀྟ་ ཉི་མ་དང་ དེ་གཉིས་ཀྱི་ནུས་པས་ཁམས་ཐམས་ཅད་འབྱུང་ ༑ གཡོན་རྐྱང་མ་ནས་ཐིག་ལེ་ ཨཱ་ལི་ ལྟར་འབབ་པ་ དང༌། གཡས་རོ་མ་ནས་རཀྟ་ ཀཱ་ལི་ ལྟར་འབབ་ དང༌། ༈ ཉིན་ཞག་ཕྲུགས་གཅིག་ལ་ འཕོ་བ་བཅུ་དྲུག་ འཕོ་བ་རེ་རེ་ལ་དབུགས་སྟོང་སུམ་བརྒྱ་ལྔ་བཅུ་ དང༌། དབྱུ་གུ་ རེ་རེ་ལ་དབུགས་སུམ་བརྒྱ་སོ་ཕྱེད་དང་བརྒྱད་ དྲུག་ཅུ་རྩ་བཞི་དང༌། ཆུ་ཚོད་ རེ་རེ་ལ་དབུགས་དྲུག་བརྒྱ་བདུན་ཅུ་རྩ་ལྔའོ།། སུམ་ཅུ་རྩ་གཉིས་དང༌། ཐུན་ཚོད་ རེ་རེ་ལ་དབུགས་ལྔ་སྟོང་བཞི་བརྒྱ་ བཞི་སྟེ། དེ་ལྟར་ ན་ ཐམས་ཅད་ ཀྱང་འཁོར་ལོ་ བཞི འི་རྣམ་གཞག་ལས་འབྱུང་བ འོ། ༈ །ལྟེ་བར་ དང་གསང་གནས་ གཏུམ་མོ་ དང་བསྲུབ་སྦྱོར་གྱི་མེ་ འབར་བ་ཡིས། སྙིང་ཁའི་

དེ་བཞིན་གཤེགས་པ་ རིགས་ལྔ་དང་བདུད་རྩི་ ལྔ་བསྲེགས་ཤིང་ བཞུ་བ་དང༌། མགྲིན་པའི་ སྤྱན་ལ་སོགས་པ་ བཞི་དང༌། ཡང་ འབྱུང་བ་བཞིའི་དྭངས་མ་ བསྲེགས་ ཤིང་བཞུ་ ཏེ། སྤྱི་བོའི་འཁོར་ལོ་ བསྲེགས་པས་རི་བོང་ཅན་ ཐིག་ལེ་ ཧྃ་ ལས་རྐྱང་མ་ནས་ འཛག་ པས་འཁོར་ལོ་རྣམས་གསོ་བ་དང་ཡས་བབས་ཀྱི་དགའ་བ་བཞི་འབྱུང་ངོ༌། ། རྡོ་རྗེ་ ལྷན་ཅིག་སྐྱེས་པའི་ཡེ་ཤེས་ རིགས་ དེ་འབྱུང་བའི་རྟེན་དང་ཐབས་ ཀྱི་ལེའུ་སྟེ་དང་པོ་ ཤོ་ལོ་ཀ་སུམ་ཅུ་སོ་ལྔ་ འོ།། །།༈ སྔགས་ཀྱི་ བཟླས་པས་དངོས་གྲུབ་སྒྲུབ་པའི་ ལེའུ་བཤད་པར་བྱའོ། །ཨོཾ་ཨ་ ཨའི་ཡི་གེ་ནི་གདོད་མ་ནས་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་སྒོའོ།། ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏྭཱ་ཏ་ བདག་དང་མགྲོན་དང་གཏོར་མ་བྱིན་གྱིས་བརླབ་པའི་ཕྱིར་ ཨོཾ་ཨཱཿཧཱུྃ་ ངོ༌། ཕཊ་ དགས་པའོ།། སྭཱ་ཧཱ། ཞི་བའོ། འབྱུང་པོ་ འཁོར་འདས་ ཐམས་ཅད་ཀྱི་གཏོར་མའི་སྔགས་སོ། ༈ ། འདིས་སྙིང་ཁ་ལ་བརྟེན་པའི་ཐིག་ལེ་དང་ཡི་གེའི་རྣལ་འབྱོར་ཡང་བསྟན་ བྷྲཱུྃ་ མེ་ལོང༌། ཨཱྃ་ མཉམ་ཉིད། ཛྲཱིཾ་ སོ་སོར། ཁྃ་ བྱ་གྲུབ ༑ ཧཱུྃ་ ཆོས་ཀྱི་དབྱིངས་ཀྱི་ཡེ་ཤེས་ཏེ། ཡེ་ཤེས་ལྔར་སངས་རྒྱས་ཐམས་ཅད་འདུས་པས་ དེ་བཞིན་གཤེགས་པ་རྣམས་ཀྱི་ས་བོན་ནོ། ༈ །ཨོཾ་དེ་ཝ་ ལྷ། པི་ཙུ་ འཇམ་པོ། བཛྲ་ རྡོ་རྗེ། ཧཱུྃ་ཧཱུྃ་ཧཱུྃ་ སྐུ་གསུང་ཐུགས། ཕཊ་སྭཱ་ཧཱ། ཀྱེའི་རྡོ་རྗེ་ ཕྱག་བཅུ་དྲུག་པ འི་སྙིང་པོའོ། ༈ ། ས་བོན་དང་མཚན་གྱི་ སྔགས་ཐམས་ཅད་ཀྱི་རྐང་པ འམ་ཚིག་གི ར་དང་པོར་ཨོཾ་གྱི་རྣམ་པ་ ཀ་ར་ལས་དྲངས་ན་ཨ་ དང་ ༑ སྔགས་ཀྱི་ མཐར་ནི་སྭཱ་ཧཱ་དང་ཧཱུྃ་ཕཊ་ཀྱི་རྣམ་པ་ནི་ སྭཱ་ཧཱའི་ ནང་ སྟེ་གོང་ དུ་གཞུག་གོ་ དེས་བཟླས་སྔགས་སུ་འགྱུར། ༈ཨོཾ་ཨ་ཀ་ཙ་ཊ་ཏ་པ་ཡ་ཤ་ འདིས་ལྟེ་བའི་འཁོར་ལོ་བསྟན་ སྭཱ་ཧཱ། བདག་མེད་མའི་ལས་ཚོགས། སྙིང་ཁའི་འཁོར་ལོ་ གྲོང་ཁྱེར་དཀྲུག་པ འམ་དབང་དུ་བྱེད་པ འི་སྔགས་སོ། དེ་གཉིས་ཀྱིས་ལྟེ་བ་དང་སྙིང་ཁ་ཁ་སྦྱོར་གྱི་གཏུམ་མོའང་བསྟན།

༈ ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ རིམ་པ་བཞིན་ རྣལ་འབྱོར་མ་ ལྷ་མོ་བཅོ་ལྔ་ རྣམས་ཀྱི་ས་བོན་ ཏེ་གོང་གི་དེ་ཉིད་ལྔས་ཁྱད་པར་དུ་བྱས་ནས་བཟླས་སྔགས་སུ་འགྱུར་རོ༌། ༈ ། ཨོཾ་ཏྲཻ་ལོཀྱ་ཨཱ་ཀྵེ་པ་ འཇིག་རྟེན་གསུམ་ལ་སྨོད་པ། ཧུཾ་ཧུཾ་ཧུཾ་ སྐུ་གསུང་ཐུགས། ཕཊ་སྭཱ་ཧཱ། སྐུ་རྡོ་རྗེ་ ཕྱག་གཉིས་པའི་འོ ༑ ༑ ཨོཾ་ཛྭ་ལ་ འབར་བ། ཛྭ་ལ་ འབར་བ། བྷྱོ་ ཀྱེ། ཧུཾ་ཧུཾ་ཧུཾ་ སྐུ་གསུང་ཐུགས། ཕཊ་སྭཱ་ཧཱ། གསུང་རྡོ་རྗེ་ ཕྱག་བཞི་པའི་འོ། ༈ །ཨོཾ་ཀི་ཊི་ ཆོམ། ཀི་ཊི་ ཆོམ། བཛྲ་ རྡོ་རྗེ། ཧཱུྃ་ཧཱུྃ་ཧཱུྃ་ སྐུ་གསུང་ཐུགས། ཕཊ་སྭཱ་ཧཱ། ཐུགས་རྡོ་རྗེ་ ཕྱག་དྲུག་པའིའོ། ༈ །ཨོཾ་ སྐུ། ཨཱཿ གསུང༌། ཧཱུྃ་ ཐུགས། སྐུ་དང་གསུང་དང་ཐུགས་བྱིན་གྱིས་བརླབ་པའི་སྔགས་སོ། ༈ །ཨོཾ་རཀྵ་ སྲུངས། རཀྵ་ སྲུངས། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ས་སྦྱང་ བ་དང་བསྲུང༌། བའི་སྔགས་སོ། ༈ །ཨོཾ་ཧཱུྃ་སྭཱ་ཧཱ། དགྲ་བོའི་ལུས་ རེངས་པར་བྱེད་པའི་འོ། །ཨོཾ་ཨོཾ་སྭཱ་ཧཱ། བསྒྲུབ་བྱ་ དབང་དུ་བྱེད་པའི་འོ། །ཨོཾ་ཁྃ་སྭཱ་ཧཱ། དགྲ་བོ་གནས་གཞན་དུ་ སྐྲོད་པར་བྱེད་པའི་འོ། །ཨོཾ་ཛྲཱིཾ་སྭཱ་ཧཱ། དགྲ་བོ་ནང་འབྱེད་པས་ སྡང་བར་བྱེད་པའི་འོ། །ཨོཾ་བུཾ་སྭཱ་ཧཱ། དགྲ་བོ་རིམས་ཀྱིས་འདེབས་པ་ལ་སོགས་པ་ མངོན་སྤྱོད་དོ། །ཨོཾ་ཧཱུྃ་སྭཱ་ཧཱ ༑ སྒྲུབ་བྱའི་ལུས་རང་གི་མདུན་དུ་ འགུགས་པར་བྱེད་པའི་འོ། །ཨོཾ་གྷུཿསྭཱ་ཧཱ། དགྲ་བོ་ གསོད་པར་བྱེད་པའི་འོ། །ཨོཾ་ཀུ་རུ་ཀུ་རུལླེ་ཧྲཱིཿསྭཱ་ཧཱ།ཀུ་རུ་ཀུ་རུལླེ་ རིག་བྱེད་མ འི་སྔགས་སོ་ སྟེ་འགྲོ་བ་དབང་དུ་བྱེད་པའོ། ( ཀ ) ། ( ཇ་ ) ཨ་ ལས་མཐའ་ཡས་ ཕུཿའི་རྣམ་པས་མཐའ་ཡས་ཀྱི་ སྐུ་བསྐྱེད་ལ་དེའི་ གཟུགས་བརྙན་ ནི་ཀླུ་གནས་པའི་ཆུ་མིག་གི་འཇིམ་པ་ལས། སྦྲུལ་མགོའི་གདེང་ཀ་བདུན་པ་ལག་པ་བཞི་པ། གཡས་གཉིས་ན་བདུད་རྩིའི་འབྲས་བུ་དང་རིན་པོ་ཆེ། གཡོན་གཉིས་ན་པདྨ་དང་ཀ་པཱ་ལ་འཛིན་པ། རང་དང་འདྲ་བའི་ཡུམ་མཐའ་ཡས་མོས་གཡོན་ནས་འཁྱུད་པ་ བྱས་ལ།

བདུད་རྩི་ འོ་མ། ཞོ། མར། སྦྲང་རྩི། ཀ་ར་ ལྔས་ནི་བླུགས། དུག་མེད་པའི་ མེ་ཏོག་ནག་ པོའམ་སྔོན་ པོས་ནི་མཆོད། ཀླུ་འདུལ་བར་བྱེད་པ་ འཁན་པ འི་ཁུ་བས་ནི་བྱུག གླང་པོ་ཆེའི་ རྣ་བའི་རྔུལ་གྱི་ ཆང་གིས་ནི་མགོ་བོ་བྱུག སོ་བཏང་བའི་ ཁམ་ཕོར་ གསར་པ་ ཁ་སྦྱར་ གྱི་ནང་ དུ་ནི་གཞག་བ་ནག་མོའི་འོ་མས་ནི་དགང༌། གྲོང་བའི་ཆོས་ཀྱིས་མ་ཕོག་པའི་བུ་མོ་ གཞོན་ནུ་མ་ནག་མོས་ ཕྱིན་ཀ་ལོག་ཏུ་ བཀལ་བའི་སྐུད་པས་ནི་ རྒྱ་གྲམ་དུ་ དཀྲི། གྲོང་ཁྱེར་གྱི་ནུབ་བྱང་ ( ཁ ) རླུང་གི་ཕྱོགས་སུ་རྫིང་བུ་བྱས་ཏེ། ཀླུ་ མཐའ་ཡས་ ཀྱི་གཟུགས་བརྙན་ཡོད་པའི་ཁམ་ཕོར་ དེར་ མཉྫི་ལ་སོགས་པའི་སྟེང་དུ་ གཞག་ག །དེའི་མགྲམ་ ནུབ་ དུ་དཀྱིལ་འཁོར་བཞེངས་པར་བྱ་སྟེ། ( ཅ ) དུར་ཁྲོད་ཀྱི་སོལ་བས་ནི་རྡུལ་ཚོན་ནག་པོ། སྐྱེས་པའི་རུས་པའི་ཕྱེ་མས་ནི་རྡུལ་ཚོན་དཀར་པོ། །ལྡོང་རོས་ཀྱིས་ནི་རྡུལ་ཚོན་སེར་པོ། དུར་ཁྲོད་ཀྱི་སོ་ཕག་གིས་ནི་རྡུལ་ཚོན་དམར་པོ། རྐུན་མའི་ ཤིང་གི་ ལོ་མ་དང་སྐྱེས་པའི་རུས་པའི་ཕྱེ་མ་དག་གིས་ནི་རྡུལ་ཚོན་ལྗང་གུ་སྟེ། རྡུལ་ཚོན་འདི་རྣམས་ཀྱིས་དཀྱིལ་འཁོར་བཞེངས་སོ། ། ( ང ) དུར་ཁྲོད་ཀྱི་ གནས་ནས་བྱུང་བའི་ སྲད་བུས་ཐིག་གདབ་ཅིང༌། ( ག ) དཀྱིལ་འཁོར་ཁྲུ་གསུམ་པ འི་ཚད་ བྱ་སྟེ། ( ཆ ) དེའི་དབུས་སུ་ ཀླུ་བརྒྱད་ལྷ་མོ་བརྒྱད་ཀྱིས་མནན་ཅིང་དེ་རྣམས་ཀྱི་སྦྲུལ་མཇུག་འཁྱིལ་བ་ མཐའ་ཡས་ ཀྱིས་དེ་ མནན་པའི་ཀྱེའི་རྡོ་རྗེ་ཞལ་བརྒྱད་པ། ཞབས་བཞི་པ། ཕྱག་བཅུ་དྲུག་གིས་བརྒྱན་པ། སྤྱན་ཉི་ཤུ་རྩ་བཞིས་ཆེ་བ། མཐའ་ཡས་ འཇིགས་པའང་འཇིགས་པར་མཛད་པ་བྲིའོ།། དེ་ནས་དཀྱིལ་འཁོར་དང་ཀླུའི་རྟེན་ཡན་ལག་བཞི་རྫོགས་སུ་བསྐྱེད་ཅིང་མཆོད་ནས་ ( ཉ ) དེ་ནས་སློབ་དཔོན་གྱིས་ མཐའ་ཡས་འཁོར་བཅས་གཟིར་ལ་ཆར་དབབ་བོ་སྙམ་དུ་ ནང་གི་མ་རུངས་པའི་སེམས་ཀྱིས། དབང་མ་ཐོབ་པ་མེད་པ་ དབེན་པའི་གནས་སུ་སྔགས་བཟླ་སྟེ། ཨོཾ་གྷུ་རུ་གྷུ་རུ། གྷུ་ཊུ་གྷུ་ཊུ། མ་ཤ་མ་ཤ གྷ་ཊ་གྷ་ཊ།

གྷོ་ཊ་ཡ་གྷོ་ཊ་ཡ་ འདི་ཡན་ཆད་གཟུངས་ཀྱི་ཚིག་ཡིན་པས་བསྒྱུར་རྒྱུ་མེད། ཨ་ནནྟ་ མཐའ་ཡས། ཀྵོ་བྷ་ཀཱ་ར་ཡ་ བསྐྱོད་པར་གྱིས་ལ། ནཱ་ག་ཨ་དྷི་པ་ཏ་ཡེ་ ཀླུ་རྣམས་ཀྱི་བདག་པོ། ཧེ་ཧེ་རུ་རུ་ཀྃ་ ཧེ་རུ་ཀའི་བཀས། སཔྟ་པཱ་ཏཱ་ལ་ག་ཏཱ་ན་ནཱ་ག་ རྐང་འོག་རིམ་པ་བདུན་ལ་གནས་པའི་ཀླུ། ཨཱ་ཀརྵ་ཡ་ ཁུགས་ཤིག བརྵ་ཡ་ ཕོབ་ཅིག གརྫྫ་ཡ་ སྒྲོགས་ཤིག་ ཏརྫྫ་ཡ་ གཏོགས་ཤིག ཕུཿཕུཿཕུཿཕུཿཕུཿཕུཿཕུཿཕུཿ ཀླུ་བརྒྱད་ཀྱི་ས་བོན། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། གལ་ཏེ་ཆར་མི་འབབ་ན་དེའི་ཚེ་སྔགས་འདི་ ཡི་གེ་རེ་རེ་ནས་ བཟློག་ལ་བཟླ་སྟེ་ཆར་འབབ་བོ། །གལ་ཏེ་མི་འབབ་ན་དེའི་ཚེ་ ཀླུའི་ མགོ་ཨརྫ་ཀའི་ རས་བལ་གྱི་ དོག་པ་ སྨིན་པ་ ལྟར་འགས་སོ། །ཆར་དབབ་པ་ཞེས་བྱ་བའི་ཆོ་གའོ། ༈ ། དེའི་ཚེའམ་གཞན་དུ་ཆར་ཆེས་ན་གཅད་པའི་ཕྱིར་ སྤྲིན་དྲལ་བ་བཤད་དེ། དུར་ཁྲོད་ཀྱི་ རོ་དཀྲིས་པའི་ རས་ ཕྱི་སྟན་ ལ་ཉེ་བར་འདུག་ནས་ རང་ཕྱག་གཉིས་པའི་ང་རྒྱལ་གྱིས་ཐལ་ཆེན་དང་ཡུངས་དཀར་གཏོང་ཞིང་ སྔགས་བཟླ་ཞིང་དྲལ་ བར་བསམས་ ཏེ། ཨོཾ་ཨཱརྱ། འཕགས་པ། ཨཱརྱ། འཕགས་པ། ཤྨ་ཤཱ་ན་ དུར་ཁྲོད་ལ། པྲི་ཡཱ་ཡ་ དགེས་པ། ཧཱུྃ་ཧཱུྃ་ཧཱུྃ་ཕཊ། སྤྲིན་དྲལ་བའི་ཆོ་གའོ། ༈ །ཕ་རོལ་གྱི་ དམག་གི་ སྡེ་རྣམ་པར་གཞིག་པའི་ཕྱིར། ཁ་ཊི་ཀཱའི་ ཐོད་ལེ་ཀོར་ བསྒྲུབ་པ་བཤད་དེ། ཁ་ཊི་ཀཱ་ ཐོད་ལེ་ཀོར་ དང་ ནང་གི་ བདུད་རྩི་ལྔ་དང༌། རྩ་ལོང་རྡོལ་བ་ ཀུ་ཋཱ་ར་ཙྪིནྣ་དང་ལྷན་ཅིག་བཏགས་ལ་རི་ལུ་བྱས་ཏེ་ སྒྲུབ་པའི་མཎྜལ་གྱི་སྟེང་དུ་བཞག་པ་ཧེ་རུ་ཀ་གང་རུང་དུ་ཡན་ལག་བཞི་རྫོགས་སུ་བསྐྱེད་ནས་དེ་བྱིན་གྱིས་རློབ་པའི། སྔགས་ནི། ཨོཾ་བཛྲ་ རྡོ་རྗེ། ཀརྟཱ་རི་ གྲི་གུག་ ཧེ་བཛྲཱ་ཡ་ ཀྱེའི་རྡོ་རྗེའི་བཀས། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། དངོས་གྲུབ་ཀྱི་དོན་དུ་ བསྒྲུབ་པའི་ལས་སྦྱོར་གྱི་ཚེ་ བྱེ་བ་བཟླས་ཤིང༌། དེའི་ སྔོན་དུ་བསྙེན་པ་འབུམ་བྱས་ཏེ། རི་ལུ་ དེ་བསྒྲུབས་ལ་ གྲུབ་པའི་རྟགས་སྒྲ་འོད་ལ་སོགས་པ་བྱུང་བའི་ཚེ་

རིལ་བ་སྤྱི་བླུགས་ཀྱི་མགྲིན་པར་ ལན་གཉིས་སུ་ བསྐོར་ཞིང་ ༑ བསྐོར་ བའི་བར་ ནས་བཅག་ན་དགྲ་ཐམས་ཅད་ཀྱི་མགོ་མེད་པར་འགྱུར་རོ།། རྡོ་རྗེ་གྲི་གུག་གི་ཆོ་ག འམ་སྡེ་རེངས་པ་འདི་སློབ་དཔོན་མཚོ་སྐྱེས་ཀྱིས་མཛད་གསུང་ འོ། ། འཇིག་རྟེན་པའི་ ལྷ་ རྟེན་ རྣམས་དགས་པར་འདོད་པས། ཐིག་ལེ་བསྒྲུབ་ པར་བྱ་ སྟེ། པ་ལ་ཤ་ ཚངས་པའི་ སྐར་མ་རྒྱལ་ལ་ ས་བོན་ བཏབ་ཕྱིས་སྨིན་པའང་སྐར་མ་ རྒྱལ་ལ་ བླངས་པ་ བསྒྲུབས་ནས ༑ རྩ་ལོང་རྡོལ་ ཀུ་ཋཱ་ར་ཙྪིནྣ་དང་བསྲེས་ལ་ཉི་མ་གཟས་ཟིན་པ འི་ཚེ་ ལ་ རང་གི་ མི་བསྐྱོད་པ་དང་བཏགས་ཅིང༌། བཏགས་ནས་དགྲ་སྟྭ་བྱས་ཏེ། སྔ་མ་བཞིན་བསྒྲུབས་ནས་གྲུབ་པའི་རྟགས་བྱུང་བའི་ཚེ་དགྲ་སྟྭ་ དེ་ རང་གི་ རྐང་པས་མནན་ནས་བསྔགས་བཟླ་སྟེ། ཨོཾ་བཛྲ་ རྡོ་རྗེ། ཀུ་ཋཱ་ར་ དགྲ་སྟྭ། པཱཊ་ཡ་ ཁོས། པཱཊ་ཡ་ ཁོས། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། སྒྲུབ་པའི་ཚེ་ བྱེ་བ་བཟླས་ནས་ གྲུབ་པའི་ཚེ་དཔྲལ་བར་དགྲ་སྟྭ་ལྟ་བུའི་ ཐིག་ལེ་བྱས་ཏེ། དགས་པའི་བསམ་པས་ གང་ལ་ཕྱག་བྱས་པ་དེ་འགས་སོ། །ལྷ་དགས་པའི་ཆོ་ག་ སློབ་དཔོན་བིརྺ་པས་མཛད་པ་ འོ ༑ ༑ དགྲ་བོ་ ཚ་བ འི་རིམས་ཀྱི ས་གདུང་བར་བྱ་བར་འདོད་པས་ ཤིང་ ཨརྐའི་ལོ་མ་ རླུང་གིས་ཁྱེར་བ་ ལ་ བཙན་ དུག་དང༌། སྐེ་ཚེ་དང༌། རྒྱ་སྐྱེགས་ ཙི་ཏྲ་ཀའི་ཁུ་བས་དགྲའི་མིང་བྲི་ཞིང་ ༑ དེ་ལ་རྣམ་ཤེས་དགུག་གཞུག་བྱས་ནས་ འབྲས་ཕུབ་ཀྱི་མེ་ མདག་ ལ་གདུངས་ཏེ། སྔགས་ཁྲི་བཟླས་སོ། །ཨོཾ་ཧེ་བཛྲ་ ཀྱེའི་རྡོ་རྗེས། ཛྭ་ར་ རིམས། ཛཱ་ར། རིམས། ཤ་ཏྲཱུྃ་བྷྲཱུྃ་ དགྲ་བོར་ཐོབ་ཅིག ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཚ་བའི་ཆོ་གའོ། ། བསྙེན་པ་ ཁྲི་བཟླས་པས་འགྲུབ་པའོ ༑༑ ༈ བསྒྲུབ་བྱ་ ཆང་སྐྱུག་པར་བྱ་བར་འདོད་པས། བསྒྲུབ་བྱའི་ལྟེ་བར་ཡྃ་གི་རྣམ་པར་བསྒོམ་ཞིང་ དེ་ཞུ་བ་ལས་རླུང་གི་དཀྱིལ་འཁོར། དེའི་སྟེང་དུ་ མྃ་གི་རྣམ་པ་ ཡོངས་སུ་ གྱུར་པ་ལས་ཆང་ལྟོ་བར་བསྒོམས་ཏེ། རླུང་གཡོས་པས་ཆང་ སྐྱུག་པར་བྱེད་པར་ བསམ་ཞིང་དེ་ལྟར་མིག་གིས་ཀྱང་

བལྟས་ན་ཆང་སྐྱུག་གོ་ འདི་བྲམ་ཟེ་དཔལ་འཛིན་གྱིས་མཛད་ཟེར། ༈ བུད་མེད་ རབ་ཏུ་མྱོས་མ་དབང་དུ་བྱ་བར་འདོད་པས། མྱ་ངན་མེད་པ་ དཔྱིད་ཟླ་ར་བ འི་ ཚེས་ བརྒྱད་ལ། མྱ་ངན་མེད་པ་ ཤིང་ཨ་ཤོ་ཀ འི་འོག་ཏུ་སོང་སྟེ། གོས་དམར་པོ་བགོས་ནས་མྱོས་བྱེད་ཀྱི་འབྲས་བུ་ པོ་སོན་ཆ་ བཟའ་ཞིང༌། ཀཱ་ཀཱ་མ་ཙི་ཀཱིའི་ རྒྱ་སྐྱེགས་ཀྱི་ ཁུ་བས་ དཔྲལ་བར་ ཐིག་ལེ་བྱས་ནས་སྔགས་བཟླས་ཏེ། ཨོཾ་ཨ་མུ་ཀ་ ཆེ་གེ་མོ། མེ་ཧྲཱིཿབ་སཱི་བྷ་ཝ་ཏུ་ བདག་གི་དབང་དུ་གྱུར་ཅིག སྭཱ་ཧཱ། བཟླས་པ་ ཁྲི་ཡིས་ བསྒྲུབ་བྱ་དབང་དུ་འདུས་ནས་བདག་གི་མདུན་དུ་ འོང་བར་འགྱུར་རོ། སློབ་དཔོན་པདྨ་ཆུང་བས་མཛད་ཟེར། ༈ ཟླ་བ་དང་ཉི་མ་ མི་འགྲོ་བར་བདག་གི་ཡིད་བཞིན་དུ་ དབང་དུ་བྱ་བར་འདོད་པས་ འབྲས་ སཱ་ལུ་བཏགས་པའི་འགྱུར་བ་ ཟན་ ལ། ཟླ་བ་དང་ཉི་མ་ གང་དབང་དུ་བྱ་བའི་གཟུགས་ བྱས་ལ། སྔར་མ་ལྟར་སྒྲུབ་པ་བྱས་ནས་འོད་ལ་སོགས་པའི་རྟགས་བྱུང་བའི་ཚེ། རང་གི་ རྡོ་རྗེའི་ཆུ་ལ་ གཟུགས་དེ་ གཞུག་ཅིང་སྔགས་བཟླས་ཏེ། ཨོཾ་བཛྲ་ རྡོ་རྗེ། ཨརྐྐ་ ཉི་མ། མཱ་ཙ་ལ་ མ་གཡོས། མཱ་ཙ་ལ་ མ་གཡོས། ཏིཥྛ་ གནོས༑ ཏིཥྛ་ གནོས། ཧེ་བཛྲཱ་ཡ། ཀྱེའི་རྡོ་རྗེ། ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། སྔོན་དུ་བསྙེན་པ་ བྱེ་བ་ཕྲག་བདུན་བཟླས་ཏེ། ཕྱིས་ལས་སྦྱོར་བྱས་ན་རྡོ་རྗེའི་ཆུ་ནས་མ་བཏོན་གྱི་བར་དུ་ ཉི་མ་དང་ཟླ་བ་དག་ཡང་དག་པར་གནས་ཤིང་ཉིན་མཚན་བྱེ་བྲག་མེད་པར་འགྱུར་རོ། །ཟླ་བ་དང་ཉི་མ་རྣམ་པར་འཛིན་པ་ཞེས་བྱ་བའི་ཆོ་གའོ། ། འདི་སློབ་དཔོན་བིརྦ་པས་མཛད་གསུང༌༑ ༈ ཨོཾ་ན་གྲཱ་ན་གྲཱ་ ཀུ་མཱ་རཱི་ཀེ་དཱི་བྱ་ལོ་ཙ་ནེ་སྭཱ་ཧཱ། ཞེས་བྱ་བའི་སྔགས་འདིས་དུས་མ་ཡིན་ པར་རྐུན་མ་ལ་སོགས་པའི་འཚེ་བ་བྱུང་ བའི་དུས་སུ་ རྐུན་པོ་ངོས་གཟུང་བ་ལ་སོགས་པའི་ དོན་བསྒྲུབ་པའི་ཕྱིར། ། ( ཀ ) བུ་མོ ( ག ) གཞོན་ནུ་མ་ ལོ་བརྒྱད་དམ་བཅུ་གཉིས་ལོན་པ འི་མིག་དག་ལ་བརྒྱ་རྩ་བརྒྱད་མངོན་པར་བསྔགས་ནས། སྔར་ནུབ་ མེ་ཏོག་ལ་སོགས་པའི་མཆོད་པས་ཡང་དག་པར་མཆོད་ཅིང་

ནངས་པར་བདག་གི་དོན་སྒྲུབས་ཅིག་ཅེས་ སྙན་གསན་དབབ་བོ། ། ཕྱི་ཉིན་ཚེས་ ( ཁ ) བཅུ་བཞི་པའམ་བརྒྱད་པའི་ ཐོ་རངས་ སྔ་བའི་དུས་སུ་ ཁ་རྒྱན་དང་བཅུད་དང་བཅས་པའི་ བུམ་པ་ དང་ ལ་སོགས་པ ས་བསྡུ་བ་མཆོད་པ་ལྔ་དང་གཏོར་མ་ བཞག་ཅིང༌། འབྲུ་མར་དང༌། ཨ་ལཀྟའི་ རྒྱ་སྐྱེགས་ཀྱི་ ཁུ་བ་ལ་སྔགས་འདི་ཉིད་ཀྱིས་ལན་བརྒྱ་རྩ་བརྒྱད་མངོན་པར་བསྔགས་སོ། །དེ་ནས་མངོན་པར་བསྔགས་པའི་ཨ་ལཀྟའི་ཁུ་བས་སྔགས་པའི་མཐེ་བོང་རྒན་པོ་ལ་བསྐུས་ནས། འབྲུ་མར་གྱིས་ཀྱང་བླུགས་ལ་ གཡོན་པའི་ལག་མཐིལ་ལ་མཉེས་ནས་བུམ་པའི་སྟེང་དུ་ཐོད་པར་བཤམས་པའི་མར་མེའི་འོད་ལ། ( ང ) གཞོན་ནུ་མ་ལ་བསྟན་ཏེ། ངའི་རྫས་སུས་ཁྱེར་སྨོས་ ཞེས་དྲིའོ། ། དེ་ལ་ གཞོན་ནུ་མ་ དེས་ མཐེ་བོང་གི་ནང་དུ་ཅི་འདོད་པའི་དོན་མཐོང་ནས་ སྨྲས་པ་ཆེ་གེ་མོ་ཞེས་བྱ་བས་ཁྱེར་རོ་ ཞེས་སྨྲ་བར་འགྱུར་རོ། ། རྡོ་རྗེ་སྐར་མ་ ལྟར་གསལ་བ་སྟེ་པྲ་དབབ་པའི་ཆོ་ག འོ། ། འཚེ་བའི་དུད་འགྲོ་ལྔ་བསྐྲད་པ་ནི་ བེ་ཊུ་ཡཱ་བེ་ཊུ་ཡཱ་ཞེས་བརྗོད་ན་གླང་པོ་ཆེ་འབྲོས་པར་འགྱུར་རོ།། མམྨཱ་མམྨཱ་ཞེས་བརྗོད་ན་སྟག་འབྲོས་པར་འགྱུར་རོ། །ཏེལླི་ཡཱ་ཏེལླི་ཡཱ་ཞེས་བརྗོད་ན་བསེ་འབྲོས་པར་འགྱུར་རོ། །ཨི་ལི་མི་ལི་ཕུཿཕུཿཞེས་བརྗོད་ན་སྦྲུལ་འབྲོས་པར་ རྣལ་འབྱོར་པ་རྟོགས་པ་རབ་ཀྱིས་ཡིད་ལ་བསམ་པས། འབྲིང་གིས་སྔགས་ངག་ཏུ་བརྗོད་པ། ཐ་མས་རྭ་དུང་སོར་བཅུ་གཉིས་པ་ལ་བྲིས་ཏེ་བུས་ན་ འགྱུར་རོ། ། ཤཱཀྱ་ཐུབ་པས་གླང་པོ་ཆེ་ ནོར་སྐྱོང་འདུལ་བའི་ཕྱག་གི་ ཚུལ་གྱིས་ ལག་པ་རབ་ཏུ་བསྟན་ ནས་ཨོཾ་ཤྭ་ན་ཏིཥྛ་ཏིཥྛ་ཧེ་བཛྲ་ཡ་ཧཱུྃ་ཕཊ་སྭཱ་ཧཱ་ཞེས་བརྗོད་ ན་ཁྱི་འབྲོས་པར་འགྱུར་རོ། ༈ །རྡོ་རྗེ་མ་ རེངས་པ་ དང༌། དཀར་མོ་ དབང་དུ་བྱ་བ་ དང༌། ཆུ་མ་ སྐྲོད་པ་ དང༌། རྡོ་རྗེ་མཁའ་འགྲོ་མ་ སྡང་བ་ དང༌། བདག་མེད་མ་ མངོན་སྤྱོད་ དང༌། ས་སྤྱོད་མ་ འགུགས་པ་ དང༌། མཁའ་སྤྱོད་མ་ གསོད་པ འི་རྣལ་འབྱོར་ལས་རེངས་པར་བྱེད་པ་ལ་སོགས་པ་ སྔགས་པ་

བརྟུལ་ཞུགས་ཅན་གྱིས་བྱེད་དོ།། ༈ སྔགས་ཀྱི་ལེའུ་སྟེ་གཉིས་པ་ ཤོ་ལོ་ཀ་བཞི་བཅུ་ འོ།། །།༈ དེ་ནས་ལྷ་ ཧེ་རུ་ཀ་གསུམ་བསྒོམ་པ འི་ལེའུ་བཤད་པར་བྱའོ། ༈ ། ( ཀ ) དུས་ ( ང ) དང་པོར་ ཡུལ་སེམས་ཅན་ཐམས་ཅད་བདེ་བར་འདོད་པའི་ བྱམས་པ་བསྒོམ་པར་བྱ། དུས་ གཉིས་པར་ སྡུག་བསྔལ་དང་བྲལ་བར་འདོད་པའི་ སྙིང་རྗེ་རྣམ་བསྒོམ་ཞིང༌། དུས་ གསུམ་པར་ བདེ་བ་དང་མ་བྲལ་ན་དགའ་བའི་ དགའ་བ་བསྒོམ་པ་དང༌། དུས་ ཀུན་གྱི་མཐའ་ན་ ཆགས་སྡང་མེད་ཅིང་ཆོས་བརྒྱད་སྙོམས་པའི་ བཏང་སྙོམས་ ཏེ་བསོད་ནམས་ཀྱི་ཚོགས་ སོ། ༈ །ཡང་ནི་ ཆོས་ཐམས་ཅད་མི་དམིགས་པའི་ སྟོང་པ་ ཡེ་ཤེས་ཀྱི་ཚོགས་ལྷའི་སྐུར་མངོན་པར་ བྱང་ཆུབ་ པ་དང་དམ་ཚིག་པ་བསྐྱེད་པ་ སྟེ། དུས་ གཉིས་པ་ལ་ནི་ སྐྱེ་མཆེད་སྐུ་གསུང་ཐུགས་བྱིན་གྱིས་རློབ་པའི་

ས་བོན་བསྡུ། དུས་ གསུམ་པ་ལ་ནི་ ཡེ་ཤེས་པ་བཅུག་པས་སེམས་དཔའ་གཉིས་འདྲེས་པའི་ གཟུགས་བརྙན་རྫོགས། དུས་ བཞི་པ་ལ་ནི་ཡིག་འབྲུ་ གསལ་བྱེད་དེ་རིགས་བདག དགོད་ ཡན་ལག་བཞི་རྫོགས་ཏེ་བསྡུས་པའོ། །རཾ་ལས་ རེ་ཕས་ཉི་མ འི་དཀྱིལ་འཁོར་ སྔོན་དུ་རྣམ་ པར་ བསྒོམས་ནས ༑ ཉི་ མའི་སྟེང་ དེར་ཧཱུྃ་ ལས་ བྱུང་ བའི་ སྣ་ཚོགས་རྡོ་རྗེ་སྟེ། རྡོ་རྗེ་དེ་ཉིད་ ལས་འཕྲོས་པའི་འོད་ཟེར་ ཀྱིས་ནི་ བསྒྲུབས་པའི་རྡོ་རྗེའི་ ར་བ་དང༌། རྡོ་རྗེའི་ གུར་བཅིང་བ་ཡང་རྣམ་པར་བསྒོམ་པ་ཉིད་ ཀྱི་བསྲུང་འཁོར་བསྒོམ། ༈ །ལྷ་བསྒོམ་པའི་ དང་པོར་ གདན་ རོ་ནི་རྣམ་ པར་ བསྒོམ་པ་ ནི། ཆོས་ཀྱི་དབྱིངས་ཀྱི་བདག་ཉིད་ བདག་མེད་པ་ལ་བརྟེན་པར་ བརྗོད། ༈ གདན་ དེ འི་ སྟེང་ དུ་ རྣལ་འབྱོར་པ འི་སེམས་ གནས་ནས། ཧེ་རུ་ཀ་ གསུམ་པོ་ ཉིད་རྣམ་པར་བསྒོམ ༑ རྡོ་རྗེ་ཆོ་ག་ཡན་ལག་གསུམ་ལས་བསྐྱེད་པ་ནི་སེམས་གནས་པས ( ཁ ) རང་གི་སྙིང་གར་རེ་ཕ་བསྒོམ། རཾ་ དེ་ལས་བྱུང་བའི་ཉི་ མའི་ དཀྱིལ་འཁོར་ བསྒོམ། ཉི་མའི་སྟེང་ དེར་ནི་ རང་གི་སེམས་ ཧཱུྃ་གི་རྣམ་པ་ཉིད་ དུ་བསམ། ཧཱུྃ་གི་ཡི་གེའི་ཧ་གསལ་བྱེད་ ཐབས་དང་ ཞབས་ཀྱུ་དག་ཀླད་ཀོར་དབྱངས་ཡིག་ ཤེས་རབ་ དེ་གཉིས་ཟུང་དུ་ཆུད་པས་ཟུང་འཇུག་གི་ རང་བཞིན་ཅན། ཧཱུྃ་ དེ་ ལས་བྱུང་བའི་རྡོ་རྗེ་ནི་ ཆོས་ཀྱི་དབྱིངས་ལས་མི་འགྱུར་བས། ཁ་དོག་ནག་པོ་ བདུད་སྐྲག་པར་བྱེད་པས་ འཇིགས་ཆེན་པོ། རྡོ་རྗེ་ དེའི་ ལྟེ་བའི་དབུས་ སུ་ཉི་མ་ལ་ གནས་པར། ཡང་ནི་ཧཱུྃ་གི་དེ་ཉིད་བསྒོམ། ཧཱུྃ་གི་རྣམ་པ་ དང་བཅས་པའི་རྡོ་རྗེ་ཡོངས་སུ་ གྱུར་ པར་ བལྟས་ནས། བདག་ཉིད་ ཞེ་སྡང་ གི་ བདག་ཉིད་རྣམ་པར་ དག་པ་མི་བསྐྱོད་པར་ བསྒོམ། དེའང་ཕྱག་མཚན་རྡོ་རྗེ་ལས་སྐྱེས་པས་ རྡོ་རྗེ་སྐྱེ་བ་ ཆོས་ཀྱི་དབྱིངས་ལས་མི་འགྱུར་བས་སྐུ་མདོག་ ནག་པོ་ཆེ། དཔེར་ འདམ་སྐྱེས་ ཏེ་ཨུཏྤལ་ སྔོན་པོ་འདྲ་བའི་མདོག ཡང་ན་ ནམ་མཁའ་ལྟར་ སྔོ་ བ་ དང་ཉི་མ་ ལྟར་གསལ་བ འི་མདོག ༡འདུན་པའི་༢དང་ཡིད་ཆེས་པའི་

དད་པས་ངེས་པར་རྣམ་པར་བསྒོམ་ སྟེ་མངོན་པར་རྟོགས་པ་འབྲིང་ངོ། ༈ །མདུན་གྱི་ ( ག ) ནམ་མཁར་ སྙིང་ཁའི་ཧཱུྃ་ལས་འོད་འཕྲོས་པས་ རྗེ་བཙུན་བལྟས་ནས་ནི། ཕྱག་མཚན་རྣམས་རྡོ་རྗེ་ལས་སྐྱེས་པའི་སྐྱེ་བ་མེད་པ་ལས་སྐྱེ་བར་སྤྲུལ་པས་ རྡོ་རྗེ་སྐྱེ་བ་ སེམས་ཅན་ལ་སྙིང་བརྩེ་བས་ སྙིང་རྗེ་ཆེ་ ན་པོ་ལ། མཆོད་པའི་ རྒྱན་རྣམས་ཐམས་ཅད་འཛིན་པ་ཡི། རང་གི་སྙིང་ཁ་ནས་སྤྲུལ་པའི་ ལྷ་མོ་བརྒྱད་པོ་རྣམས་ཀྱིས་མཆོད ༑ ཇི་ལྟར་མཆོད་ན་རང་གི་སྙིང་ཁ་ནས་སྤྲུལ་པའི་ དཀར་མོས་རི་དྭགས་མཚན་པ་ ཟླ་བ་སྟེ་ཐིག་ལེ་ འཛིན། ཆོམ་རྐུན་ མ་ བདུད་ལས་རྒྱལ་ ཉི་མ་སྟེ་རཀྟས་གང་ བའི་སྣོད། རོ་ལངས་མ་ནི་ དྲི་ ཆུ་ འཛིན་པའི་ ལག་མ། གྷསྨ་རཱི་ནི་སྨན་ དྲི་ཆེན་ འཛིན་ཅིང༌། པུཀྐ་སཱི་ནི་རྡོ་རྗེ་ སྟེ་ཤ་ཆེན་འཛིན་པའི་ ལག་ མས་མཆོད་པ་ནི་ནང་གི་བདུད་རྩི་ལྔའོ། ། དེ་བཞིན་ དུ་ རི་ཁྲོད་མ་ གྲུབ་པའི་དངུལ་ཆུའི་ རོ་འཛིན་ པ་དང༌། གདོལ་པ་མོ་ནི་ཅང་ཏེའུ་བརྡུང་ བ་སྒྲའི་མཆོད་པ་གཉིས་ནི་ཕྱིའོ།། འདི་རྣམས་ཀྱིས་ནི་གཙོ་བོ་མཆོད། འདོད་ཆགས་ཆེན་པོའི་རྗེས་ཆགས་པས། གཡུང་མོས་སྐུ་ལ་འཁྱུད་ ནས་བདེ་བས་མཆོད་ པ་ཉིད་ དེ་དེ་ཁོ་ན་ཉིད་ཀྱིའོ། ༈ །གདན་གྱི་སྟེང་དུ་ ( ཅ ) ཨཱ་ལི་ ལས་ ཟླ་བ་ཀཱ་ལི་ ལས་ ཉི་ མ། ས་བོན་ ཉི་ཟླ་ཁ་སྦྱོར་གྱི་ ནང་དུ་སོན་ པ་ཡོངས་སུ་ གྱུར་པ་ ལས་རྡོ་རྗེ། རྡོ་རྗེ་ དེ་ཉིད་ རྡོ་རྗེ་ སེམས་དཔའ་ཞེས་བྱ་ བའི་ངོ་བོ ར་བརྗོད། མཆོག་ཏུ་དགའ་བའི་ ལྷན་ཅིག་སྐྱེས་པའི་ཡེ་ཤེས་ཀྱི་ རང་བཞིན་ཅན་ ནོ། དེ་ལས་འོད་འཕྲོས་པས་ ( ཇ ) ནམ་མཁའི་དཀྱིལ་འཁོར་ཁྱབ་པ་ཡི། རང་གི་ལུས་ ཀྱི་ཁ་དོག་དང་ མཚུངས་ པའི་འོད་ཁ་དོག་སྔོན་པོ་ རྣམ་པར་སྤྲོ་ བས་སེམས་ཅན་གྱི་དོན་བྱས། སླར་ བསྡུས་ནས་སྙིང་ཀ་ རྡོ་རྗེའི་ལྟེ་བ་ ར་བ ཀུག་པ་ན་ ཉི་ཟླ་རྡོ་རྗེ་དང་བཅས་པ་འདྲེས་པ་ལས། ཡོ་གའི་ རྣལ་འབྱོར་པ་ ཞེ་སྡང་ རྡོ་རྗེའི་ བདག་ཉིད་ ཧེ་རུ་ཀར་ འགྱུར་ བར་བསྒོམ་པ་ནི་རྒྱས་པ་སྟེ་ཧེ་རུ་ཀ་གསུམ་གྱི་ཐུན་མོང་གི་ཆོ་གའོ།

༈ །སོ་སོའི་ཆོ་ག་ལ་ཕྱག་གཉིས་པ་ནི་སྐུ་མདོག་ སྔོ་དང་ གསལ་བས་ ཉི་མ་ དང་ མཚུངས་པའི་མདོག མེ་ཏོག་ བནྡུ་དམར་པོ་ ལྟ་བུ འི་སྤྱན་ གསུམ་ དང་ལྡན་ པ། སངས་རྒྱས་ཀྱི་ཡོན་ཏན་གོང་ནས་གོང་དུ་རྒྱས་པས་ སྐྲ་སེར་ པོ་ གྱེན་དུ་འཁྱིལ་བ་དང༌། དབུ་རྒྱན་ལ་སོགས་པའི་རུས་པའི་རྒྱན་ ཕྱག་རྒྱ་ལྔས་ནི་རྣམ་པར་བརྒྱན། དེ་རྒྱས་པར་བཤད་པས་སྤྱི་བོ་རུས་པའི་ འཁོར་ལོ་ རྣ་བ་ལ་ རྣ་ཆ་ མགྲིན་པར་ ནོར་བུ་དང་ ༑ ལག་ པ་དང་རྐང་པ་ལ་ གདུབ་ བུ་རྣམས་ དང་ནི་ རྐེད་པ་ལ་ སྐ་རགས་ཉིད་ དེ། སངས་རྒྱས་ལྔ་ནི་རྣམ་ པར་ དག་པ འི་རྒྱན་ལྔ་པོ། འདི་རྣམས་ ནི་ ཕྱག་རྒྱ་ ལྔ ར་རབ་ཏུ་གྲགས། བདུད་སྐྲག་པར་བྱེད་པའི་ སྡང་མིག་བརྒྱད་གཉིས་ ཏེ་ ལོ་ བཅུ་དྲུག་པ་ ཡི་ཚུལ། ཕྱག་ གཡོན་པས་རྡོ་རྗེ་ཐོད་པ་ ཁྲག་གིས་གང་བ་ དང༌། གཡོན་པ འི་གྲུ་མོ་ ནས་ཀྱང་ཁ་ཊྭཱཾ་ཀ ཕྱག་ གཡ ས་ན་རྡོ་རྗེ་ནག་པོ་ ནམ་མཁའ་ལ་འཕྱར་བ་ ཉིད། ༈ ངག་ཏུ་ ཧཱུྃ་གི་ཡི་གེ་འདོན་པའི་བདག འཁོར་ རྣལ་འབྱོར་མ་བརྒྱད་ ཀྱིས་ ཡོངས་ སུ་ བསྐོར་ནས། གཞལ་ཡས་ཁང་མེད་པར་གནས་ དུར་ཁྲོད་དུ་ནི་མགོན་པོ་ ཕྱག་གཉིས་པ་ རོལ། དབུགས་རྒྱུ་ བ་ལ་ཤྭ་ས་ཏི་ཟེར་ལ་ཤ་བ་ནི་རོ། ཝ་ས་ཏི་ནི་གནས་པ་ ཞེས་བྱའི་རིག་པ་འདིས། ཕྱི་རོ་གནས་པ་དང་ནང་དབུགས་རྒྱུ་བས་ལུས་ལ་ དུར་ཁྲོད་ཅེས་ནི་མངོན་པར་བརྗོད་ དེ་ཕྱག་གཉིས་པའོ།། ༈ ཕྱག་བཞི་ པ་ ནི་ ཉོན་མོངས་པ། ལྷའི་བུ། འཆི་བདག ཕུང་པོའི་ བདུད་བཞི་ལས་རྣམ་པར་རྒྱལ་བ་རྣམ་པར་དག་པ་སྟེ། གོང་དུ་ ཕྱག་གཉིས་པའི་སྐབས་སུ་ བརྗོད་པའི་ ཁྲོ་ཆགས་ཀྱི་ གཟུགས་དང༌། སྐུ་མདོག་ སྔོན་པོ་ དང་ ༑ ས་བོན་ ཧཱུྃ་ལས་བྱུང་བའོ། །ཕྱག་གཡོན་གྱི་དང་པོ་ན་ གཏི་མུག་སྤངས་པས་ སྐྱེས་པའི་ཐོད་པ་ འདོད་ཆགས་ ལྷ་དང་ ཞེ་སྡང་ ལྷ་མ་ཡིན་གྱི་ཁྲག་གིས་བཀང་བ། དེ་བཞིན་དུ་གཡས་ཀྱི་ཕྱག་ན་ དུག་གསུམ་གྱི་གཉེན་པོ་སྟོང་པ་ཉིད་ཀྱི་རང་བཞིན་ རྡོ་རྗེ། མདུན་ངོས་ཀྱི་ ཕྱག་ལྷག་མ་དག་གིས་ཤེས་རབ་ལ་འཁྱུད་པ། ཡུམ་ ཤེས་རབ་རྡོ་རྗེ་ཕག་མོ་ནི་བཅོམ་ལྡན་འདས་ཀྱི་གཟུགས་ཅན་ནོ་

སྟེ་འོན་ཀྱང་གྲི་གུག་ཐོད་པ་འཛིན་པའི་ཕྱག་བཞི་པའོ།། ༈ ཕྱག་དྲུག་པ། ཞལ་གསུམ་པ། སེམས་ཅན་ལ་ཆགས་པས་ གཡོན་དམར་བ། རང་བཞིན་གྱི་འོད་གསལ་བས་ གཡས་ཟླ་བ་ ལྟར་དཀར་བ་ དང་ཉི་མ་ལྟ་བུ ར་གསལ་ཞིང་དྭངས་པ། དང་པོ་ རྩ་བའི་ཞལ་ཆོས་ཀྱི་སྐུ་ལས་མི་འགྱུར་བས་ སྔོན་པོ། ཉོན་མོངས་པའི་སྒྲིབ་གཡོགས་དང་བྲལ་བས་ གཅེར་བུ། གོང་དུ་ ཕྱག་གཉིས་པའི་སྐབས་སུ་ བརྗོད་པའི་སྐུ་མདོག་ སྔོན་པོ་ དང༌། ཁྲོ་ཆགས་ཀྱི་ གཟུགས་ཅན་ཕྱག་རྣམས་ནི་ཕ་རོལ་ཏུ་ཕྱིན་པ་ དྲུག་ རྣམ་པར་དག་པའོ། །ཕྱག་གཡོན་གྱི་དང་པོ་ན་ དུག་གསུམ་འཇོམས་པས་ན་ རྩེ་གསུམ་པ། ཕྱག་གཡས་ཀྱི་དང་པོ་ན་ རྟོག་པ་འཇོམས་པས་ རྡོ་རྗེ། ཕྱག་གཡོན་གྱི་གཉིས་པ་ན་ སྟོང་པ་ཉིད་ཆོས་ཀྱི་སྒྲ་སྒྲོགས་པས་ན་ དྲིལ་བུ། ཕྱག་གཡས་ཀྱི་གཉིས་པ་ན་ སྐྱོན་དྲུག་གཅོད་པས་ གྲི་གུག ་ རྩ་བའི་ ཕྱག་ལྷག་མ་དག་གིས་ ཡུམ་ རྡོ་རྗེ་ལུ་གུ་རྒྱུད་མ་ལ་ འཁྱུད་ནས་ སྙོམས་པར་འཇུག་པ། ཁྲོ་ཆགས་ཀྱི་སྐུ་དང་མདོག་ བཅོམ་ལྡན་འདས་ཇི་ལྟ་བ་དེ་ལྟར་ཤེས་རབ་སྟེ། འོན་ཀྱང་ཕྱག་ གཡས་པ་དང་གཡོན་པ་ན་གྲི་གུག་དང་ཐོད་པ་ འཛིན་པ་ ཁམས་གསུམ་གྱི་བདག་ཉིད་ཅན་ ཆོས་ཀྱི་དབྱིངས་ གྱི་རོ་མནན་པའོ།། ༈ དཔལ་ཧེ་རུ་ཀ་བསྐྱེད་པ་ ལྷའི་ལེའུ་སྟེ་གསུམ་པ ཤོ་ལོ་ཀ་ཉི་ཤུ་རྩ་བཞིའོ་ འོ།། །། ༈ དེ་ལྟར་ ལྷ་ བསྐྱེད་པ་ལ་ དབང་བསྐུར་བའི་ལེའུ་བཤད་པར་བྱའོ། །རང་གི་སྙིང་ཁར་ས་བོན་ ཧཱུྃ་ བསམ་མོ། ས་བོན་ དེ་ ལས་འོད་ཟེར་ནག་པོ་ལྕགས་ཀྱུའི་རྣམ་པའི་གཟུགས་ཀྱིས་ཕྱུང་ནས་ སྤྲོས་པས་ དེས་ སྤྲུལ་པའི་སྐུ་ ཁམས་གསུམ་དུ་བཞུགས་པའི་སངས་རྒྱས་ རིག་མ་ཁྲོ་བོ་མཆོད་པའི་ལྷ་མོ་ ཐམས་ཅད་ མདུན་གྱི་ནམ་མཁར་ སྤྱན་དྲངས་ལ ༑ ༈ གཽ་རཱི་ལ་སོགས་པའི་ ལྷ་མོ་བརྒྱད་ཀྱིས་ཡང་དག་པར་མཆོད་ནས་ དབང་བསྐུར་བར་ གསོལ་བ་གདབ་པར་བྱའོ། ། དེའང་ ཨོཾ་ཨ་བྷི་ཥིཉྩ་ཏུ་མཱཾ་སརྦ་ཏ་ཐཱ་ག་ཏ་ དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ་ ཞེས་ གསོལ་བ་བཏབ་པས་

སངས་རྒྱས་དེ་རྣམས་ཧེ་རུ་ཀ་ རིགས་ལྔ འི་རྣམ་པའི་གཟུགས་ཀྱིས་དེ་བཞིན་གཤེགས་པ་ལྔའི་བདག་ཉིད་ཀྱི་ ཡེ་ཤེས་ཀྱི་ བདུད་རྩི་ལྔས་ ཡོངས་སུ་ གང་བའི་བུམ་པས་ བདག་གི་སྤྱི་བོ་ནས་ དབང་བསྐུར་བར་བྱའོ། ། སངས་རྒྱས་རྣམས་ཀྱིས་ དབང་བསྐུར་བ་ན་ ལྷ་མོ་རྣམས་ཀྱིས་ མེ་ཏོག་གི་ཆར་འབབ་པར་འགྱུར་རོ། །རྔའི་སྒྲ་འབྱུང་བར་འགྱུར་རོ། །གུར་གུམ་གྱི་ ཆུའི་ ཆར་འབབ་པར་འགྱུར་རོ། ། དེ་ལྟར་ གཟུགས་རྡོ་རྗེ་མ་ལ་སོགས་པ་རྣམས་ཀྱིས་མཆོད་པར་བྱའོ། །རྡོ་རྗེའི་གླུ་སྤྱན་ལ་སོགས་པ་ རིག་མ་ རྣམས་ཀྱིས་བླང་བར་བྱའོ། ཁྲོ་བོ་རྣམས་ཀྱི་བགེགས་བསྐྲད་པར་བསམ་མོ། ༈ །དེ་ལྟར་ དབང་བསྐུར་ བ་ ནས་ ཆུ་ལྷག་མ་ཡར་ལུད་པས་ སྤྱི་བོར་རང་གི་རིགས་ཀྱི་བདག་པོར་འགྱུར་རོ། །འདིས་ནི་ཧེ་རུ་ཀ་ ཡན་ལག་བཞིའི་ རྫོགས་པ་ཉིད་དོ། ༈ ། སྒོམ་པའི་གྲངས་ ཐུན་གསུམ་དུ་བྱིན་གྱིས་བརླབས་པའི་བསྒོམ་པ་རྣམ་པར་བསྒོམས་ནས། ༈ མཉམ་གཞག་ལས་ ལངས་ཏེ་ སྤྱོད་ལམ་གྱི་དུས་སུ་བདག་དང་སྣང་བ་ཐམས་ཅད་ ལྷའི་གཟུགས་སུ་བཞག་ ཅིང་བསྒོམ་མོ། གོ། ༈ དབང་གི་ལེའུ་སྟེ་བཞི་ ཤོ་ལོ་ཀ་དྲུག་ པའོ།། །།༈ དེ་ནས་ ཆོས་ཐམས་ཅད་ཀྱི་ དེ་ཁོ་ན་ཉིད་ཀྱི་ རྟོགས་པར་བྱེད་པའི་ ལེའུ་བཤད་པར་བྱའོ ༑༑ ༈ངོ་བོས་ བདེན་པར་གྲུབ་པའི་ གཟུགས་ མེད་དེ་གཅིག་དང་དུ་མ་དང་བྲལ་བའི་ཕྱིར་རོ་གཟུགས་ མེད་ པས་ མཐོང་བ་པོ་ མིག་མེད། གཟུགས་མེད་པ་བཞིན་དུ་ སྒྲ་མེད་ ལ་སྒྲ་མེད་པས་ ཐོས་པ་པོ་ རྣ་བ་ ཡང་མེད། དེ་བཞིན་དུ་ དྲི་མེད་ པས་ སྣོམ་པ་པོ་ སྣ་ ཡང་མེད། རོ་མེད་ པས་ མྱོང་བ་པོ་ ལྕེ་ ཡང་མེད། རེག་ བྱ་ མེད་ པས་ རེག་པ་པོ་ ལུས་ ཡང་མེད། ཆོས་མེད་པས་རྟོག་པ་པོ་ཡིད་མེད་དེ་ལྟར་ སེམས་ རྣམ་ཤེས་ཚོགས་དྲུག་ མེད་ པས་ སེམས་ལས་བྱུང་བ་ ལྔ་བཅུ་རྩ་གཅིག་ ཡང་མེད་ དོ།། ༈ གསང་དབང་གི་རྟེན་ སྐྱེད་བྱེད་མ་དང་ ཤེས་རབ་ཡེ་ཤེས་ཀྱི་དབང་གི་རྟེན་ སྲིང་མོ་ཉིད། རྣལ་འབྱོར་ པ་དཀྱིལ་འཁོར་འཁོར་ལོའི་དེ་ཉིད་ རིག་པས་ དབང་དུས་དང་ལམ་དུས་

རྟག་ཏུ་མཆོད། ༈ དེ་རྒྱས་པར་བཤད་པ་ གར་ མཁན་ མ་ དང༌། ཚོས་ མཁན་ མ་ དང༌། རྡོ་རྗེ་མ་ གཡུང་མོ་དང༌། གདོལ་ པ་ མ་ ཤན་པ་མོ་དང་ དེ་བཞིན་ དུ་ བྲམ་ཟེ་མ་ རིགས་ལྔ་ལས་བྱུང་བའི་ཕྱག་རྒྱ་མོ་ལྔ། སྒྲུབ་པཔོ་ ཐབས་དང་ རིག་མ་ ཤེས་རབ་ ཀྱི་ ཆོ་ག་ སྦྱོར་བ་འདུ་ཤེས་གསུམ་དངོས་གཞི་དབབ་གཟུང་རྗེས་བཟློག་ཁྱབ་ཀྱི་བྱ་བ་ ཡིས། དཀྱིལ་འཁོར་འཁོར་ལོའི་ དེ་ཉིད་རིག་ པའི་རྣལ་འབྱོར་ པས་ དུས་ རྟག་ཏུ་མཆོད། ༈ །ཇི་ལྟར་ དབང་མ་ཐོབ་པས་མི་ཚོར་བ་དང་ཐིག་ལེ་ལུས་ལས་ བྱེ་བར་མི་འགྱུར་བར། ཁ་ན་མ་ཐོ་བ་མེད་པས་ རབ་ཏུ་ ལེ་ལོ་མེད་པར་ འབད་པར་བསྟེན་པ་ཉིད། ༈ བྱེ་བའི་སྐྱོན་ མ་གསང་ ཞིང་ཐིག་ལེ་ཉམས་ན་ སྦྲུལ་ ཀླུ་ དང་ ཞེ་སྡང་ ཆོམ་རྐུན་ དགྲ་རྣམ་རྟོག་ དང༌། ས་སྤྱོད་ རྒྱལ་པོ་དང་བདག་འཛིན་ མེ་ ལ་སོགས་པ་འབྱུང་བ་ ཡིས་ འཇིགས་པ་ སྡུག་བསྔལ་ བར་ བྱེད། ། ༈ རིགས་ལྔ ས་བཟུང་བ འི་ཕྱག་རྒྱ་ བྲམ་ཟེ་མོ་ ཞེས་བྱ་བ་ ལ་སོགས་པ་ལྔ་ནི། བསྟེན་ན་ ཐར་ པ་སངས་རྒྱས་ཐོབ་ པའི་རྒྱུར་ནི་བརྗོད་པར་བྱ་ སྟེ་བསྟེན་པའི་ཕན་ཡོན་ནོ། །རིགས་ལྔའི་སྒྲུབ་པ་པོའི་ རྡོ་རྗེ་འདིས་ནི་ རིག་མ་ལ་ གདབ་པ ར་བྱ་བ་ ཉིད། ཡིན་པ་དང་བཏབ་པའི་དོན་དང་མཚོན་པ་དག་མི་འདའ་བ་ དེས་ན་ རིག་མ་ལ་ ཕྱག་རྒྱར་ ཞེས་ བརྗོད་པར་བྱ་ ནི་ངེས་ཚིག་གོ ༈ །མི་བསྐྱོད་པ་ རྡོ་རྗེ་པདྨ་ འོད་དཔག་མེད་ དེ་བཞིན་ལས་ དོན་ཡོད་གྲུབ་པ། དེ་བཞིན་གཤེགས་ པ་རྣམ་པར་སྣང་མཛད་ དང་རིན་ཆེན་ འབྱུང་ལྡན་ ཉིད། །སྙིང་རྗེ་ཆེན་པོ་ ཞེས་རྡོ་རྗེ་སྙིང་པོ་ལ་བོས་ནས་ དམ་པ་ཡི ༑ སངས་རྒྱས་ཀྱི་ རིགས་ནི་རྣམ་པ་ལྔ་རུ་བརྗོད། ༈ །རྡོ་རྗེའི་ མི་བསྐྱོད་པའི་ ཕྱག་རྒྱ་གཡུང་མོ་ཉིད་ དོ། ། དེ་བཞིན་ དུ་འོད་དཔག་མེད་ པདྨའི་ ཕྱག་རྒྱ་ གར་མ་ཉིད་ དོ། །ཕྲིན་ ལས་ དོན་ཡོད་གྲུབ་པའི་ཕྱག་རྒྱ་ ནི་ཚོས་ མཁན་ མར་རྟག་ཏུ་བཤད་ དོ། ། དེ་བཞིན་གཤེགས་པའི་ རྣམ་སྣང་གི་ཕྱག་རྒྱ་ནི་ བྲམ་ཟེ་མོ འོ། ། རིན་ཆེན་ འབྱུང་ལྡན་གྱི། གདོལ་ པ། མར་ཤེས་ པར། བྱ་བ། སྟེ༑

འདེབས་བྱེད་རིགས་ལྔ་ཡོད་པ་དེ་བཞིན་དུ་གདབ་བྱ་ ཕྱག་རྒྱ་ལྔར་ནི་རྣམ་པར་ངེས་ སོ།། ༈ བསྡུ་ན་ཕྱག་རྒྱ་མོ་རིགས་ལྔ་པོ་ འདི་རྣམས་དེ་བཞིན་གཤེགས་པའི་རིགས་ སུ། མདོར་བསྡུས་པ་ནི་ གཅིག་ཏུ་ བརྗོད་པར་བྱ་ སྟེ་འདེབས་བྱེད་ཐམས་ཅད་ཀྱང་དེ་བཞིན་གཤེགས་པར་གཅིག་པའི་ཕྱིར་རོ། །ཅིའི་ཕྱིར་དེ་བཞིན་གཤེགས་པ་ཞེས་བྱ་ན་ཚོགས་གཉིས་ཀྱི་ དཔལ་ དང་ ལྡན་ ལ་ཆོས་ཀྱི་སྐུ་ དེ་བཞིན་ཉིད་ དུ་ གཤེགས་ཤིང༌། གཟུགས་ཀྱི་སྐུ་ དེ་བཞིན་ ཉིད་ལས་ སླར་ཡང་ སེམས་ཅན་གྱི་དོན་དུ་ གཤེགས་པ་ཉིད་ དེ། འདིས་ནི་ཤེས་རབ་ བམ་ རིགས་པ་ཡིས། སངས་རྒྱས་ལ་ དཻ་བཞིན་གཤེགས་ པ་ ཞེས་བརྗོད་པར་བྱ། ༈ ཕྱེ་ན་འབྲས་བུའི་ རིགས་ནི་ ལྔ་དང་རྡོ་རྗེ་སེམས་དཔའ་སྟེ་ རྣམ་པ་དྲུག་ ཏུ་ བརྗོད་ཅིང༌། རྡོ་རྗེ་སེམས་དཔའ་སྤྱིར་བཏང་ན་ མདོར་བསྡུས་པས་ནི་རྣམ་པ་ལྔ། ཡོན་ཏན་དང་ཕྲིན་ལས་སྤྱིར་བཏང་ན་ སྐུ་གསུང་ཐུགས་ཀྱི་དབྱེ་བ་ཡིས། ཕྱི་ནས་རྣམ་པ་གསུམ་དུ་འགྱུར་ རོ།། ༈ འབྲས་བུ་སངས་རྒྱས་འབྱུང་བའི་ རིགས་ ཡིན་པ་ དང་ གྲངས་ འབྱུང་བ་ལྔ་རྣམས་དང༌། ཕུང་པོ་ ལྔ་དང་ཉོན་མོངས་པ་ ལྔ་ཡི་རང་བཞིན་གྱིས ༑ ༈ འབྲས་བུ་སྐྱེད་པའི་ རིགས་ ཡིན་པ་ དང་བགྲང་བྱ་ ལྔ་ཡིན་པ་ འདི་ཡིས་ནི། སྦྱང་གཞི་རྒྱུ་ལ་ རིགས དང་སྦྱོང་བྱེད་འབྲས་བུ་ལ་རིགས་བདག་ ཞེས་མངོན་པར་བརྗོད་པར་བྱ འོ། ༈།དོན་ དམ་པར་ན་ སྒོམ་པ་པོ་ གང་ཟག་ མེད་ ཅིང་ཇི་ལྟར་ བསྒོམ་པའང་མེད་ ལ། བསྒོམ་པར་བྱ་བ་ ལྷ་ ཡང་ མེད་ ཅིང་བཟླ་བར་བྱ་བ་ སྔགས་ཀྱང་ཡོད་ པ་ མ་ཡིན། ཡང་ སྤྲོས་པ་མེད་པའི་རང་བཞིན་ལས། ཀུན་རྫོབ་ལྟར་ན་ སྔགས་དང་ལྷ འི་སྒོམ་ཚུལ་ལ་སོགས་པ་ ནི་ཡང་དག་ པར་ གནས་ ལ་དེ་ལྟར་རྣལ་འབྱོར་པས་ཏིང་ངེ་འཛིན་ལ་ཉམས་སུ་མྱོང་བར་འགྱུར་རོ། །རིགས་དྲུག་ནི་ རྣམ་ པར་ སྣང་ མཛད་ མི་བསྐྱོད་ པ་ དོན་ཡོད་ གྲུབ་པ་ དང༌། རིན་ཆེན་ འབྱུང་ལྡན་དང་འོད་ དཔག་མེད་ རྡོ་རྗེ་ སེམས་དཔའ་ སྟེ་དྲུག་ པོ་ རྣམས་ཡིན་ལ། དེ་རྣམས་ཀྱི་མིང་གི་རྣམ་གྲངས་

ཚངས་པ་ཁྱབ་འཇུག་ཞི་བ་དང༌། ཐམས་ཅད་ གཙོ་བོ་དང་ སངས་རྒྱས་དེ་ཉིད་ ལྷ་རྒྱལ་བ་དམ་པར་ བརྗོད་ དེ་ཉིད་རྒྱས་པར་བཤད་པ། མེ་ལོང་ལྟ་བུའི་ཡེ་ཤེས་དེ་ ཚངས་པ་ ཡིན་ཏེ་ སྒྲིབ་ པ་གཉིས་དང་ བྲལ་ བས་སོ༑ ༑དེ་ཉིད་ སངས་རྒྱས་ རྣམ་པར་སྣང་མཛད་ ཉིད་ ཡིན་ནོ། །ཆོས་ཅན་ཐམས་ཅད་ལ་ འཇུག་ པའི་ ཕྱིར་ ཆོས་ཀྱི་དབྱིངས་ཀྱི་ཡེ་ཤེས་ལ་ ཁྱབ་འཇུག་ ཅེས་ བརྗོད་པར་བྱ་ ལ་དེ་ཉིད་མི་བསྐྱོད་པའོ། །བྱ་བ་གྲུབ་པའི་ཡེ་ཤེས་ཀྱིས་ རྟག་ཏུ་ སེམས་ཅན་ དགེ་བ ར་བྱེད་པ ས་ཞི་བ་ དབང་ཕྱུག་ཡིན་ལ་དེ་ ཉིད་ དོན་ཡོད་གྲུབ་པའོ། །མཉམ་པ་ཉིད་ཀྱི་ཡེ་ཤེས་འཁོར་འདས་

ཐམས་ཅད་ ལ་མཉམ་པར་གནས་ལ་དེ་ཉིད་གྲངས་ཅན་པས་བརྟགས་པའི་རྣམ་འགྱུར་ ཀུན་གྱི་བདག་ཉིད་ དུ་གཙོ་བོ་ གནས་ པར་འདོད་པ་དང་འདྲ་ཞིང་དེ་ཉིད་རིན་ཆེན་འབྱུང་ལྡན་ནོ། །སོ་སོར་རྟོག་པའི་ཡེ་ཤེས་ དམ་ པ་སངས་རྒྱས་ པའི་བདེ་བས་དེ་ཉིད་ ཡིན་ལ་ དེ་ གཅེར་བུ་པའི་སྟོན་པ་ལྷ་རྒྱལ་བ་དམ་པ་དང་འོད་དཔག་མེད་དོ། །ཡེ་ཤེས་ལྔ་ཆོས་དབྱིངས་སུ་རོ་གཅིག་པ་དང་ བདེ་བར་རྟོགས་ པའི་ ཕྱིར་རྣམས་ པར་ སངས་རྒྱས་ ཉིད་དང་རྡོ་རྗེ་སེམས་དཔའ་འོ།། ༈ ལྷན་ཅིག་སྐྱེས་པའི་ཡེ་ཤེས་དེ་ གང་ཕྱིར་ལུས་ལས་བྱུང་ ཞིང་བདེ་ བ་ཉིད་ ལ་རོལ་བའི་ཕྱིར། ལྷ་ཞེས་མངོན་པར་བརྗོད་པར་བྱ།། ༈ ལྷན་གཅིག་སྐྱེས་པའི་ཡེ་ཤེས་ སངས་རྒྱས་ ཀྱི་ཡེ་ཤེས་དང་འདྲ་བ་ འདི་ལ་བྷ་ག འི་དོན་ མངའ་ བའི་ཕྱིར། བཅོམ་ལྡན་འདས་ཞེས་བརྗོད་པར་བྱ། ཇི་ལྟར་མངའ་ན་ བྷ་ག་ ཨཾ་ཞེས་སྦྱར་ན་སྐལ་ན་བ་ལ་འཇུག་ལ་ རྣམ་པ་དྲུག་ཏུ་བརྗོད་ དེ། དབང་ཕྱུག་ལ་སོགས་ཡོན་ཏན་ཀུན་ ༡ནོ། ༢དེ་དང་འདྲ་བར་བདེ་བ་ཆེན་པོའི་ཡེ་ཤེས་ཀྱི་སྐལ་བ་དང་ལྡན་པའོ། ། ཡང་ན་ བྷ་ག་ཝན་ཛ་ན་བཅོམ་པ་ཡིན་ཏེ་ ཉོན་མོངས་ལ་སོགས་ པའི་ བདུད་ བཞི་བཅོམ་པ་བཞིན་རྣམ་རྟོག་ འཇོམས་ པའི་ ཕྱིར་ ཡེ་ཤེས་ལ་ བཅོམ་ལྡན་འདས་ཞེས་བྱ། ༈ རྒྱུ་མཚན་ གང་ གི་ ཕྱིར་སྐྱེ་འགྲོ་ དང་སྣང་བ་ཐམས་ཅད་ཡེ་ཤེས་སུ་ སྐྱེད་པ་ཡི་ ཕྱིར། རྟེན་ ཤེས་རབ་ལ་མ་ཞེས་བརྗོད་པར་བྱ། གང་ གི་ ཕྱིར་སྐལ་བ་ འདིའོ་ཞེས་ སྟོན་པ་ཡི་ ཕྱིར་ ཤེས་རབ་ ལ་བྷ་གི་ནི་ སྲིང་མོ་ཞེས་བྱ་ བར་བརྗོད་པ་ ཉིད། དོ། །དེ་བཞིན་དུ་ བཙོ་བླག་མ་དང་བུ་མོ་དང༌། གར་མཁན་མ་ ཞེས་བྱ་བ་ ཡང་བརྗོད་པར་བྱ་ སྟེ། སེམས་ཅན་ གྱི་རྣམ་པར་རྟོག་པ་ ཐམས་ཅད་ ཡེ་ཤེས་སུ་ འཚེད་ ཅིང་སྒྱུར་ པའི་ཕྱིར། ཕྱག་རྒྱ་ལ་ བཙོ་བླག་མ་ཞེས་དེ་བཞིན་ དུ་ བརྗོད། སངས་རྒྱས་ཀྱི་ ཡོན་ཏན་འཇོ་ ཞིང་མངོན་དུ་བྱེད་པའི་ ཕྱིར་ཤེས་རབ་ དེ་ལ་ ནི། དྷུ་ཧི་ནི་ བུ་མོ་ཞེས་ནི་བརྗོད་པར་བྱ། སྙིང་རྗེ་ཆེན་པོ ས་སེམས་ཅན་གྱི་དོན་ལ་

གཡོ་ བ་སྐྱེད་ བའི་ཕྱིར། ཤེས་རབ་ ལ་ གར་ མཁན་ མར་བརྗོད་པར་བྱ། གང་ གི་ ཕྱིར་ ཡེ་ཤེས་ བཅོམ་ལྡན་ འདས་ཀྱི་ངོ་བོ་རྣམ་རྟོག་ལ་ཕར་ མི་རེག་པ་ སྐྱེད་པ་ དེ འི་ ཕྱིར་ ཤེས་རབ་ལ་ གཡུང་མོར་ ཞེས་ བརྗོད་པར་བྱ། ༈ ནང་དུ་ལྷན་སྐྱེས་ཀྱི་ཡེ་ཤེས་དང་ལྡན་ལ་ངག་ཏུ་བརྗོད་པ་ཐམས་ཅད་ ཨཱ་ལི་དང་ཀཱ་ལི འི་སྔགས་སུ་ རབ་ ཏུ་ བརྟགས་ ཤིང་དཔྱད་ པས། བརྗོད་པ་ ཐམས་ཅད་ བཟླས་པ འི་སྔགས་སུ ར་ཡང་དག་ པར་ བཤད། ༈རྣལ་འབྱོར་པ་དེའི་ རྐང་ པས་བཅགས་ པའི་རྗེས་ནི་དཀྱིལ་འཁོར་ཉིད་ ཡིན་ཏེ་དེའི་རྡུལ་གྱིས་ཕོག་ན། མིང་ཡང་འདྲ་སྟེ་ ཉེད་ པ་ལ་མར་དྷ་ན་ཟེར་བའི་ ཕྱིར་དཀྱིལ་འཁོར་ ལ་མཎ་ཌལ་ཞེས་ བརྗོད་པ་ དང་འདྲ་བ ར་བྱ འོ།། ༈ ལག་པ་བསྒྱུར་བ་ཕྱག་རྒྱ་ཡིན་ ཞིང༌། སོར་མོ་ཉེད་པའང་ ཕྱག་རྒྱ་ཡིན་ཏེ་ལུས་ཀྱི་ལས་ཀྱལ་པར་མི་འགྱུར་ཞིང་སེམས་ཅན་གྱི་དོན་དུ་འགྱུར་བའི་ཕྱིར་ དེ་བཞིན་ནོ། གང་ གི་ ཕྱིར་ སེམས་ཀྱིས་ རྣམ་ པར་ སེམས་ པ་ཐ་མལ་གྱི་རྟོག་པར་མི་འགྱུར་བའི་ བསམ་གཏན་ནི། གང་བསམས་ པ་ དེ་ནི་བསམ་གཏན་ནོ ༑༑ ༈ གསང་དབང་གི་དུས་སུ་ ཇི་ལྟར་ཕ་ བླ་མ་ ལས་བདེ་ བ་གསང་དབང་ ཐོབ་པ། དེ་ཡི་བདེ་བ འི་ཡེ་ཤེས་ཤེས་རབ་ཡེ་ཤེས་ཀྱི་དབང་གི་དུས་སུ་ རང་གིས་བཟའ་ ཞིང་མྱོང་བར་བྱ། གལ་ཏེ་ཚེ་འདིར་ཡེ་ཤེས་མ་སྐྱེས་ན་ བདེ་བ་ གོམས་པའི་ཏིང་ངེ་འཛིན་ གང་གིས་འཆི་བ འི་དུས་ འདིར། དེ་ཡི་ རྣམ་ཤེས་འོད་གསལ་ལ་ཐིམ་པ་དེའི་ཚེ་སྔར་གྱི་བག་ཆགས་སད་ནས་ བདེ་བ འི་ བསམ་གཏན་ དུ་གྱུར་ནས་མཐོང་ལམ་གྱི་ཡེ་ཤེས་སྐྱེ་བར་ བརྗོད་ དོ།། ༈ དེ་ཁོ་ན་ཉིད་ མངོན་དུ་བྱེད་པའི་ཐབས་ ཀྱི་ལེའུ་སྟེ་ལྔ་པ་ ཤོ་ལོ་ཀ་ཉི་ཤུ་རྩ་གསུམ་ འོ།། །། ༈ རིམ་པ་གཉིས་བསྟན་པའི་རྗེས་ དེ་ནས་ ཐབས་ གཞན་ཡང་རབ་ ཏུ་ བཤད་ པར་ བྱ་ སྟེ ༑ སེམས་ཀྱི་བརྟན་གཡོ་བརྟག་པ་དང་གཞན་རྗེས་སུ་གཟུང་བའི་ཕྱིར་ སྤྱོད་པ་ ནི་ ཕ་རོལ་ ཏུ་ ཕྱིན་ པ་ལས་ མཆོག་ ཏུ་གྱུར་པ་ ཉིད་ དོ།། ༈སྤྱོད་པ་ གང་གིས་དངོས་གྲུབ་ ཀྱི་ མཐར་ ཐུག་པ་ཀྱེའི་རྡོ་རྗེའི་གན་དུ་

འགྲོ་བ་ ནི། ཀྱེ་ཡི་རྡོ་རྗེའི་དངོས་གྲུབ་ ཀྱི་ རྒྱུས སྤྱོད་པས་སོ། ༈ །སྤྱོད་པར་བྱེད་པའི་ སྒོམ་པ་པོ་ཡིས་རྣམ་ པར་ འཛིན་པ ར་བྱེད་པའི་རྒྱན་ནི། རྣ་བ་དག་ལ་རྣ་ཆ་བཟང་ པོ་བཟོད་པ་དག་པ ༑ སྤྱི་བོར་འཁོར་ལོ་ བསམ་གཏན་དག་པ་ རྣམ་པར་འཛིན། ལག་པ འི་མཁྲིག་མ་ དག་ལ་ལག་གདུབ་གཉིས། རྐེད་པ་ལ་ཡང་ རུས་པའི་ སྐ་རགས་ བརྩོན་འགྲུས་དག་པ་ ཉིད། རྐང་པ འི་མཁྲིག་མ ར་དེ་བཞིན་རྐང་གདུབ་བོ། ལག་པའི་རྩ་བར་དཔུང་རྒྱན་ ཏེ་གདུབ་བུ་དྲུག་ཚུལ་ཁྲིམས་དག་པ་ ཉིད། མགྲིན་པར་རུས་པའི་ཕྲེང་བ་ སྦྱིན་པ་དག་པ་ སྟེ་ ཐབས་ཀྱི་ཕ་རོལ་ཏུ་ཕྱིན་པ་ལྔའི་ངོ་བོ་ཕྱག་རྒྱ་ལྔའོ། ། བགོ་བ་སྟག་གི་ལྤགས་པ འི་ཤམ་ཐབས་ ཉིད་ དེ་ཡང་ན་སྟག་ལ་བྱཱ་གྷྲ་ཟེར་ལ་བྱཱ་ལས་བི་ག་ཏ་ན་བྲལ་བ་གྲ་ལས་གྲ་ཧྱ་གཟུང་བ་གྲ་ཧྱ་ཀ་འཛིན་པ་སྟེ་གཟུང་འཛིན་དང་བྲལ་བ་ནི་སྤྱོད་པའི་ངོ་བོར་ཡང་འགྱུར་རོ།། བཟའ་བ་ ཁ་ཟས་ མི་འཆི་བཅུ་ཕྱེད་དེ་ བདུད་རྩི་ལྔའོ།། ༈ལྷའི་རྣལ་འབྱོར་ནི་ ཧེ་རུ་ཀ་ ཕྱག་བཞི་པའམ་ སྦྱོར་ ཡི་གེ་བཞི་དོན་ལྡན་གྱི་ཡེ་ཤེས་ཀྱི་ སྐྱེས་བུ་ཉིད་ དོ། ཁ་དོག་ ནི་རིགས་ཡིན་ལ་དེས་བཟུང་བའི་ཕྱག་རྒྱ་ ལྔ་ལ་རྣམ་པར་གནས་ པ་ནི་གྲོགས་ཡིན་ནོ།།ཕྱེ་ན་ རིགས་ལྔ་དག་དང་མཉམ་ པ་ ལྡན་པ འི་ཕྱག་རྒྱ་ལྔ་ཡོད་དེ།བསྡུ་ན་ལྷན་ཅིག་སྐྱེས་པའི་ཡེ་ཤེས་སྐྱེད་པའི་ རིགས་ནི་གཅིག་ཏུ་རྣམ་པར་བརྟག་ དེའི་རྒྱུ་མཚན། ཁ་དོག་ གིས་མཚོན་པའི་ཕྱག་རྒྱ་ དུ་མ་ཉིད་ཀྱིས་ནི། གང་ གི་ ཕྱིར་ དེ་ལས་སྐྱེས་པའི་ཡེ་ཤེས་ དབྱེ་བ་ ཐ་དད་པ་ མཚོན་ པར་ མི་བྱ་ བས་སོ། །གཅིག་གི་གྲིབ་མ་གཅིག་ལ་མི་ཕོག་པའི་ ཤིང་ ནང་ལ་སྦྱར་ན་རྩ་དབུ་མ་ལ་ གཅིག་ པ་ དང་ནི་ རོ་གནས་པས་ དུར་ཁྲོད་ རང་གི་ལུས་ཉིད་ དང༌། ཚངས་མ་ལ་སོགས་པ་གནས་པར་གྲགས་པའི་ མ་མོ་ ལྷ་མོ་བཅོ་ལྔ འི་ཁྱིམ་ ནང་གི་ཡུལ་ཉི་ཤུ་རྩ་བཞི་ དང་ རྟོག་པའི་ཉི་མ་ནུབ་པས་ མཚན་མོ་ དུས་ དང༌། ཡང་ན་ ལྟེ་བའི་མེས་ དབེན་པ་ རིའི་རྩེ་མོ་ འམ་ སྤྱི་བོ་བདེ་ཆེན་དང༌།

གྲོང་དང་ཆུ་དང་མཚོའི་ བས་མཐའ་ ལྟེ་བ་ རུ་ གནས་ནས། རྫོགས་རིམ་གྱི་ཏིང་ངེ་འཛིན། རང་གཏུམ་མོའི་ བསྒོམ་པ་ ལ་བརྟེན་ནས་དྲོད་ཀྱི་རྟོགས་པ་ བཟང་ པོ་སྐྱེ་ བར་བརྗོད་པར་བྱ་ འོ།། ༈ ཅུང་ཟད་དྲོད་ནི་ ཆུང་ངུ་དང་འབྲིང་དང་ཆེན་པོ་ ཐོབ་པ་ན། སྒྲུབ་པ་པོ་ གལ་ཏེ་སྤྱོད་པ་བྱེད་ པར་ འདོད་པས། གལ་ཏེ་ ཚེ་འདི་ཉིད་ལ་མཆོག་ འགྲུབ་ པར་ འགྱུར་ བར་ འདོད་ པའི་སེམས་ ཡོད་ན། གང་ཟག་ འདིས་ནི་ ཀུན་འདར་གསང་སྤྱོད་མངོན་སྤྱོད་ཀུན་བཟང་གི་ སྤྱོད་པ་སྤྱད་པ་ཉིད་ དོ།། ༈ དེའི་གྲོགས་ནི་ ཤིན་ཏུ་ ཡིད་དུ་འོང་བས་ བཞིན་བཟང་ དཀྱུས་རིང་པས་ མིག་ཡངས་མ། སློབ་དཔོན་ རང་གིས་ ཀྱེ་རྡོ་རྗེར་ དབང་བསྐུར་ ཞིང་སེམས་ཅན་ལ་ སྙིང་རྗེ་ཅན། རྡོ་རྗེའི་ རིགས་གཡུང་མོའི་ བུ་མོ་འདི་ གྲོགས་སུ་ ཁྱེར་ནས། ཀུན་འདར་དང་ཀུན་བཟང་གི་ སྤྱོད་པ་བྱ་བར་རྟོགས་པར་བྱ འོ།། ༈ གལ་ཏེ་ རྡོ་རྗེའི་རིགས་ཀྱི་ ཕྱག་རྒྱ་གཡུང་མོ་ དངོས་མེད་ན། སྒྲུབ་པ་པོ་ རང་འདོད་ པའི་ ལྷ་ཡི་རིགས་ཀྱིས་ ཕྱག་རྒྱ་མོ་ བྱ འོ།། ༈དེ་ཡང་མ་རྙེད་ན་ ཡང་ན་ རང་གི་དང་མི་འདྲ་བ་ གཞན་གྱི་རིགས་ ལས་ བྱུང་བ འི་ཕྱག་རྒྱ་མོ་ལ་བརྟེན་དུ་རུང་ངོ༌།། ༈ རིག་མ་སྔར་མ་སྦྱངས་ལ་ཡིན་ན་ཐོག་མར་ བྱང་ཆུབ་ ཀྱི་སེམས་ཀྱི་ ས་བོན་གདབ་པ་དང༌། དེའི་བསླབ་བྱ་དང༌། དབང་བསྐུར་དང༌། དམ་ཚིག་གི་བསླབ་བྱས་ སྦྱང་བ་ཡིས་ནི་ ཕྱག་རྒྱ་ གཟུང་ ཞིང་དག་ བར་བྱ། ༈ གལ་ཏེ་ རིག་མ་དང་ལྷན་ཅིག་ཡིད་ དགའ་བས་གླུ་བླངས་ པར་བྱ་ ཏེ། གླུ་ལེན་པ་ དེ འི་ ཚེ་ རང་འོད་དཔག་མེད་ རྡོ་རྗེ་མཆོག་ དང་རིག་མ་གོས་དཀར་མོའི་ང་རྒྱལ་དང་ ལྡན་ནོ། །གལ་ཏེ་ གར་བྱེད་པར་ དགའ་བ་སྐྱེས་པ་ན། ཐར་པ་ སངས་རྒྱས་ཐོས་པ འི་རྒྱུ ར་ ས་ནི་གར་བྱ་སྟེ། དེ འི་ ཚེ་ རང་སྐུ་རྡོ་རྗེ་རྣམ་སྣང་དང་རིག་མ་སྤྱན་གྱི་ང་རྒྱལ་དང་ལྡན་པའི་ རྡོ་རྗེ་རྐང་པས་གར་ བྱ་སྟེ། ཡོ་གི་ རྣལ་འབྱོར་པ་ ས་ སེམས་ མཉམ་པར་གཞག་པས་ གླུ་གར་ བྱེད་ དོ།། ༈ རྒྱན་ཕྱག་རྒྱའི་རྣམ་དག་ནི་ འཁོར་ལོའི་གཟུགས་ཀྱིས་

སྤྱི་བོར་བརྒྱན་པ་ མི་བསྐྱོད་པ འོ། ། རྣ་ཆའི་བདག་ཉིད་ ནི་ འོད་དཔག་མེད་ དོ། ། མགུལ་གྱི་ཕྲེང་བ་ ནི་ རིན་ཆེན་ འབྱུང་ལྡན་གྱི་ བདག་ ཉིད་དོ། ། ལག་ པ་ལ་སོགས་ པར་ གདུ་བུས་བརྒྱན་པ་ནི་ རྣམ་པར་སྣང་མཛད་ དུ་ བརྗོད་ དོ། ། སྐ་རགས་ལ་ནི་དོན་ཡོད་ གྲུབ་པ་ གནས་ པའོ། ཁ་ཊྭཱཾ་ཀ འི་ གཟུགས་ཤེས་རབ་ ཡུམ་གྱི་ངོ་བོ་ སྟེ། ཐབས་ སྙིང་རྗེས་ཆོས་ ཀྱི་ སྒྲ་སྒྲོགས་པའི་ གཟུགས་ཀྱིས་ཅང་ཏེའུ་ཉིད་ དོ།། ༈ ལྷ་ནི་ ཞེ་སྡང་རྣམ་ པར་ དག་ པ་མི་བསྐྱོད་པའི་ རྣལ་འབྱོར་པ འོ།། ༈ གླུ་ནི་རྣམ་ པར་ དག་ པ་རྟོག་པ་ལས་ཡིད་སྐྱོབ་པ་དང་སངས་རྒྱས་ཀྱི་ཐུགས་བསྐུལ་བས་ སྔགས་སུ་གནས། གར་ནི་ ལྷའི་སྐུ་ བསྒོམ་པ ར་ བྱས་པ་ཉིད་ དོ། ། དེ་ཡི་ཕྱིར་ན་ ངག་ གླུ་དང་ ལུས་ཀྱིས་ གར། ཡོ་གི་ རྣལ་འབྱོར་པ ས་ དུས་ རྟག་ཏུ་རྟག་ཏུ་བྱེད་ དོ།། ༈ དྲི་ཆེན་ལ་སོགས་པ་གོང་བུའི་བདུད་རྩིའི་ སྨན་ནི་རྣམ་པར་བཟའ་ བར་བྱ་ བ་སྟེ། དྲི་ ཆུ་ ལ་སོགས་པ་བཏུང་བའི་བདུད་རྩི་ ནི་རྟག་པར་བཏུང་ བར་བྱ་ བ་ཉིད་ དོ། །དེ་རྣམས་བསྟེན་པའི་ཕན་ཡོན་ནི་ རྒ་ཤིས་ཟིལ་གྱིས་མི་གནོན་ཞིང༌། དུས་ རྟག་ཏུ་ ནད་དང་གདོན་ལས་ བསྲུང་བར་འགྱུར་བ་ཡིན་ ནོ།། ༈ གོང་དུ་རྒྱན་ཆ་མ་བཤད་པའི་ཁ་བསྐང་བ་ནི་ རྐུན་མ་ བསད་པ་ལ་སོགས་པའི་རོ འི་སྐྲ་ལས་ སྐྲ་བརྙན་གྱི་ ཅོད་པན་བྱས་ ནས། དེ་ལ་ཧཱུྃ་ ལས་ བྱུང་ བ་མི་བསྐྱོད་པའི་སྐུའི་ཕྱག་མཚན་ སྦྱར་བར་བྱ། སངས་རྒྱས་ལྔ་ མཚོན་པ་ ཡི་ཐོད་པ་ ལྔ་པོ་དེ་ རྣམས། རྣལ་འབྱོར་ པ་ སྤྱོད་པས་ བྱེད་པའི་དབུ་རྒྱན་དུ་ རྣམ་པར་འཛིན་ ཞིང༌། ཐོད་པ་ རྣམས་ཀྱང་ སོར་ལྔ་པ་ཡི་ཚད་ དུ་བྱ་སྟེ་ཡེ་ཤེས་ལྔ་མཚོན་པར། བྱས་པས་ཅོད་པན་ དུ་ འཛིན་པར་བྱེད་ དོ། ། ཐབས་དང་ཤེས་རབ་ ཀྱི་ རང་བཞིན་ མཚོན་པ་ ལས། རོའི་ སྐྲ་ཡི་སྐ་རགས་ཉིས་སྐོར་ཉིད་ དུ་བྱ། ཕྱག་རྒྱ་དྲུག་པ་ནི་རོ་བསྲེགས་པའི་ ཐལ་བ་ བྱུག་པ་དང་རོའི་ སྐྲ་ཡི་མཆོད་ཕྱིར་ཐོགས། དོ་ཤལ་དུ་ རྣལ་འབྱོར་པ་ཡི་སྤྱོད་ པ་བྱེད་ པས་འཛིན། ༈ ཅང་ཏེའུ་སྒྲ་ནི་

དཔའ་བོ་རྣལ་འབྱོར་མའི་རྒྱུད་བསྐུལ་བས་ བཟླས་པ་སྟེ། ཁ་ཊྭཱྃ་ག་ སྟོང་པ་ བསྒོམ་ པའི་རྟགས་ཡིན་པས་ ཤེས་རབ་ཉིད་ དོ། ། རྡོ་རྗེ་ སྟོང་པ་དང༌། ཐོད་ པ་བདེ་བ་སྐྱོང་ པའི་སྤྱོད་པ་ཡིས། ཅང་ཏེའུ་དང་ཁ་ཊྭཱཾ་ག་ འདི་དག་བཟླས་ པ་ དང་བསྒོམ་པ་ རུ་འགྱུར་བ་ ཡིན་ ནོ།། ༈ སྤྱོད་པའི་དུས་སུ་སྤང་བྱ་ནི་འདོད་པ་ལ་ བརྐམ་ པ་ དང་ དེ་ཁོ་ན་ཉིད་ལ་ རྨོངས་ པ་ དང་ མི་དང་མི་མ་ཡིན་པ་ལ་ འཇིགས་ པ་ དང་ སེམས་ཅན་ལ་ ཁྲོ་ བ་དང༌། འཇིག་རྟེན་གྱིས་བརྟགས་པའི་ ངོ་ཚའི་འབྲས་བུ་ སྟེ་བྱ་བ་ རྣམ་པར་སྤངས་ པ་ནི་གཙོ་བོར་ཉོན་མོངས་པ་སྤོང་པའོ། ། བདག་ཉིད་ཀྱིས་ནི་གཉིད་ དང་སྙོམ་ལས་དང་འགྱོད་པ་དང་རྒོད་པ་ སྤངས་ནས། ཡང་ ཐེ་ཚོམ་ དང་སྙོམས་འཇུག་གི་སྒྲིབ་པ་ལྔ་ མེད་པར་ བྱས་ནས་ སྤྱོད་པ་ སྤྱད་པར་ བྱ འོ།། ༈ སྤྱོད་པ་ལ་འཇུག་པའི་ཚེ་ ལུས་ཀྱི་སྦྱིན་པ་ སེམས་ཅན་ཐམས་ཅད་ལ་ བྱིན་ ཞིང་བསྔོས་ ནས་ནི། ཕྱི་ནས་སྤྱོད་པ་ཡང་དག་ པར་ སྤྱད་ དོ། །དེའི་ཚེ་ལུས་སློང་བ་བྱུང་ན་བདག་དང་གཞན་ སྐལ་ བ་ དང་ ལྡན་པ་དང་ སྐལ་ བ་དང་ལྡན་པ་ མིན་ པ་ རྣམ་ པར་ དཔྱད་པ ར་བྱས་ན ས། ད ེའི་ ཕྱིར་ སྐལ་བ་དང་ལྡན་ན་ སྦྱིན་པ་ དང་མི་ལྡན་ན་ སྦྱིན་ པར་ མི་བྱ འོ།།༈ ཟན་ལ་སོགས་པ་ བཟའ་ བ་ཡོས་ལ་སོགས་པ་ བཅའ་ བ་ དེ་བཞིན་ དུ། ཆང་ལ་སོགས་པ་ བཏུང་བ་ཉིད ༑ བཟང་ངན་མི་བརྟག་པར་ ཇི་ལྟར་རྙེད་པ་རབ་ཏུ་བཟའ། ཡིད་ དུ་ འོང་ བ་དང་ མི་འོང་ བ་ རྣམ་ པར་ རྟོག་ པ་ཡིན་པའི་ ཕྱིར། ཡིད་དུ་འོང་བ་ལ་ ཞེན་པ་ དང་མི་འོང་བ་ལ་སྡང་བ་ ཙམ་དུ་མི་བྱའོ ༑ ༑ བཟའ་ བར་བྱ་བ་ དང་བཟའ་ བར་བྱ་བ་ མིན་ པའི་ སྤྱོད་པ་དང༌། དེ་བཞིན་ དུ་ བཏུང་ བར་བྱ་བ་ དང་བཏུང་ བྱ་ མིན་ པ་ ཉིད་ དང༌། གནས་ལ་ བགྲོད་ པར་བྱ་བ་ དང་བགྲོད་ བྱ་ མིན་ པར་སྤྱོད་པ་བྱེད་པའི་ སྔགས་པ་ཡིས། བླང་དོར་གྱི་ རྣམ་ པར་ རྟོག་ པ་ ཉིད་དུ་མི་བྱའོ།། ༈ ཐུན་མོང་གི་ དངོས་གྲུབ་ཐོབ་པའི་སློབ་མ་གང་ ཞིག་གིས། བདག་གི་རྒྱུད་ལ་ ཡང་དག་ པའི་ ཡེ་ཤེས་ ཀྱི་ སྣང་བ་ སྐྱེད་པ་ པོ་ བླ་མ་དེ། མནར་མེད་

པ་དང་འཁོར་བ་ སྤང་བའི་རྒྱུ་ མཛད་པ་ ཡི་ཕྱིར ༑ གྲུབ་ པ་ཐོབ་ པས་ ཀྱང་ བླ་མ་ ལ་ མངོན་ སུམ་དུ་ ཕྱག་འཚལ་ བར་བྱའོ། ༈ །གཞན་ལས་ཀྱི་ བསླབ་ པར་བྱ་བའི་དམ་ཚིག་ དང་དབང་ གི་བྱ་བ་ ལས་རྣམ་པར་གྲོལ་ ཞིང༌། དེ་བཞིན་ དུ་འཇིག་རྟེན་གྱིས་བརྟག་པའི་ ངོ་ཚའི་ རྣམ་རྟོག་དང་དེའི་ འབྲས་བུ་ ཞུམ་པ་ ཉིད་ སྤང་ངོ༌། །དེའི་རྒྱུ་མཚན་ དངོས་པོ་ཀུན་གྱི་རང་བཞིན་གྱིས་ སྟོང་པ་ཉིད། ཡོ་གི་ རྣལ་འབྱོར་པ་ ས་རྣམ་ པར་ དཔྱད་ ནས་རྟོགས་པའི་ཕྱིར་རོ། ། སྙིང་རྗེ་ཆེ་ ཞེས་རྡོ་རྗེ་སྙིང་པོ་ལ་བོས་པའམ་ཡང་ན་རྣལ་འབྱོར་པ་ཉིད་སྙིང་རྗེ་ཆེན་པོ་དང་ལྡན་པའོ། །ཕྱིའི་མེ་ལ་ སྦྱིན་སྲེག་ དང་གཏོར་མ་ལ་སོགས་པ་ མཆོད་སྦྱིན་ དང་བཟའ་བ་མི་ཟ་བ་ལ་སོགས་པ་ དཀའ་ཐུབ་ ལས་ འདས། ངག་ཏུ་བརྗོད་པའི་ སྔགས་དང་ ཡིད་ལ་བསམ་པའི་ བསམ་གཏན་རྣམ་པར་སྤངས། ལས་དང་པོ་པའི་ དམ་ཚིག་ དང་ སྡོམ་ པ་ ལས་རྣམ་པར་གྲོལ ༑ གཉིས་སུ་མེད་པའི་ཡེ་ཤེས་དང་ལྡན་པའི་ རྣལ་འབྱོར་ དང༌། ལྡན་པས་ དེ་ལྟར་ སྤྱོད་པ་བྱེད་ དོ།། ༈ དེའི་ཚེ་ ངེས་པར་ གདོན་མི་ཟ་བར་ སྔོན་ རང་གི་མདུན་ དུ་ལྷ་མིན་གང་ ཞིག བརྒྱ་བྱིན་ལྟ་བུ ར་གཟི་བརྗིད་ཆེ་བ་མཐོང་བ་ ཡིན་ན་ཡང༌། དེ་ལ་ སེམས་ འཇིགས་པར་མི་བྱ་སྟེ། སེང་གེ་ འཇིགས་པ་མེད་པ འི་གཟུགས་ཀྱིས་རྣམ་པར་རྒྱུ་ བ་ལྟར་བྱའོ།། ༈ སེམས་ཅན་ཀུན་གྱི་དོན་གྱི་ཕྱིར། རྟག་ཏུ་སྙིང་རྗེ འི་ བཏུང་བ ས་རང་གི་རྟོགས་པ་རྒྱས་པ ར་བྱ། སྙིང་རྗེ་དང་སྟོང་པ་ཟུང་དུ་འཇུག་པའི་ རྣལ་འབྱོར་ གྱི་ བཏུང་ བ་ལ་ དགའ་ བར་བྱའི་ རྣལ་འབྱོར་པ། གཞན་གྱིས་བཏུང་བ་ ཆང་གི ས་བཟི་བ་མེད། པར་བྱའོ། ༈ །རྣལ་འབྱོར་པ་ སྤྱོད་ པ་བྱེད་ པའི་ལེའུ་ ཤོ་ལོ་ཀ་ཉི་ཤུ་རྩ་བདུན་ནོ་ སྟེ་དྲུག་པའོ།། །།༈ དེ་ནས་ གྲོགས་ངོ་ཤེས་པར་བྱ་བ་ ཙྪ་མ་ སྟོན་པ འི་ལེའུ་བཤད་པར་བྱའོ།། ༈ བརྡ་ གང་གིས་ སྐྱེས་པ་དང་བུད་མེད་ནང་ སྤུན་དང་ ཕན་ཚུན་མིང་པོ་དང་ སྲིང་མོར་ཡང༌། ཐེ་ཚོམ་མེད་པར་ཤེས་པར་བྱ་ བ་ནི་དགོས་པའོ།། ༈ གང་ཞིག་ ལག་པ་གཡོན་པའི་

སོར་མོ་གཅིག་སྟོན་ ན་འོངས་སམ་ཞེས་འདྲི་བ་ དང༌། གུང་མཛུབ་ གཉིས་ཀྱིས་ལེགས་པར་འོངས་ སོ་ཞེས་ལན་འདེབས་ པ་ཡིན། ལག་པ་ གཡོན་པའི་མཐེ་བོང་ ཆང་པར་ བཅངས་པ་ལས། སྙུན་ འདྲི་བ་དང་ལན་ གྱི་ཕྱག་རྒྱར་རྣམ་པར་ཤེས་ སོ།། ༈ གང་ཞིག་སྲིན་ལག་ བརྐྱང་ནས་ སྟེར་བ འི་བརྡ་ ལ། དེ་ལ་ ལན་ ཐེའུ་ཆུང་ བརྐྱང་ནས་ རྣམ་པར་སྦྱིན་ ནོ། ། གང་ཞིག་གུང་མོ་ གྱེན་དུ་ཕྱར་ནས་ སྟོན་པ འི་བརྡ་ ལ། དེ་ཡི་ ལན་ མཛུབ་མོ་རྣམ་པར་སྦྱིན་ ནོ། །

གང་ཞིག་སྲིན་ལག་ ཕྱར་ནས་ སྟོན་པ་ལ། དེ་ཡི་མགྲིན་པ་ ལ་རེག་ནས་ རབ་ཏུ་བསྟན་ ནོ། ། གང་ཞིག་གོས་ ལ་ ནི་ རེག་ནས་ སྟོན་པ་ལ། དེ་ཡི་ ལན་སོར་མོ་དབུས་མ་གསུམ་ རྩེ་གསུམ་ གྱི་ཚུལ་དུ་ རབ་ཏུ་བསྟན་ ནོ༑ ༑ གང་ཞིག་ནུ་མ་ ལ་རེག་ནས་ སྟོན་པ་ལ། དེ་ཡི་ ལན་སྐྲ་ མཚམས་ སམ་ལྟེ་བ་ ནི་རབ་ཏུ་བསྟན ༑ གང་ཞིག་ས་ རེག་ནས་ ནི་སྟོན་པ་ལ། དེ་ཡི་ ལན་དུ་ ཁ་ ལ་ ནི་ རེག་པའམ་འཁོར་ལོ་འབྲི་བའི་ཚུལ་དུ་ནི་ རབ་ཏུ་བསྟན། གང་ཞིག་ སྨིན་མཚམས་སུ་ ཁྲོ་གཉེར་ བསྡུས་ནས་ སྟོན་པ་ལ ༑ གཙུག་ཕུད་དགྲོལ་ བའི་ཚུལ་ལན་དུ་རབ་ཏུ་ བར་བརྗོད་པར་བྱ འོ། ། གང་ཞིག་དཔྲལ་བ་ རེག་ནས་ སྟོན་པ་ལ། དེ་ཡི་ ལན་ རྒྱབ་ ཏུ་རེག་ནས་ ནི་རབ་ཏུ་བསྟན། གང་ཞིག་རྐང་མཐིལ་ ལ་རེག་ནས་ སྟོན་པ་ལ། ལན་དུ་ ལྟོ་ཡི་ འཕེན་པའམ་ཚུལ་གྱ ིས་རྣམ་པར་རྩེ་བར་བྱ ༑ ༈ སྔ་མ་ ཕྱག་རྒྱ་ དང་ཕྱི་མ་ ཕྱག་རྒྱའི་ལན་གྱིས་ནི། དམ་ཚིག་ དང་ལྡན་མི་ལྡན་ གིས་ནི་རྣམ་པར་དབྱེ། ༈ དེ་ལྟར་བརྡ་འཕྲོད་པའི་ཡུལ་ དེ་ལ་ གྲོགས་རྡོ་རྗེ་ རྣལ་འབྱོར་མས་སྨྲས་པ། ཨེ་མ་ ཞེས་དགའ་ཞིང་ངོ་མཚར་ནས་ བུ་ནི་སྙིང་རྗེ་ཆེ ན་པོ་ཞེས་བོས་ནས། གལ་ཏེ་ དངོས་སུ་ ཕྲེང་བ་ སྟོན་པའི་ཕྲེང་བ་འཛིན་པའི་ ལག་ པ་ སྟོན་ པའི་བརྡ་བྱེད་ ན། ཚོགས་ཀྱི་འཁོར་ལོ་ལ་ འདུ་བར་བྱ འོ་ ཞེས་སྨྲ་བ འི་བརྡ་ ཡིན། གལ་ཏེ་ ཕྲེང་བ་མངོན་པར་བཏང་ ནས་སྐྱུར་བར་ བྱས་ན་ གང་དུ་ལྷུང་བའི་ས་ཕྱོགས་དེར་འདུ་བར་བྱ་བས། དམ་ཚིག་ལ་མནོས་ ལ་ཤོག་ བརྟུལ་ཞུགས་བཟང་ པོ་ཞེས་འབོད་པའོ།། ༈ དེ་ལ་ སྐྱེ་བོ་ཕལ་པ་ལས་ ཕྱི་རོལ་ དུ་གྱུར་པ་ ཞེས་ བྱ་བ་ འདུ་བ འི་གནས། མཆོག་ཐོབ་པ་ བཟང་པོའི་སྤྱོད་ཡུལ་ ཅན་ གནས་པ་ནི་ ཡུལ་སུམ་ཅུ་སོ་གཉིས་ཏེ། ༈ གནས་དེར་ཚོགས་འཁོར་ དེ་ལ་འདུ་བར་ བྱ་ཞིང་འདུས་ནས་རྡོ་རྗེ་ རྣལ་འབྱོར་མས། གང་སྨྲས་ པ་ དེ་ལྟར་ཐམས་ཅད་ རྣལ་འབྱོར་པས་ བྱ འོ།། ༈ ཀྱེ་བཅོམ་ལྡན་འདས་འདུ་བའི་གནས་དུ་ལགས། ཞེས་ཞུས་པའི་ལན་དུ་ བཅོམ་ལྡན་འདས་ཀྱིས་བཀའ་སྩལ་པ། དཔའ་བོ་དང་རྣལ་འབྱོར་མ་འདུ་བའི་

གནས་ བཞི། རབ་ཏུ་དགའ་བ་ དང་ཉེ་བ་ དེ་དང་མ་མཐུན་པ འི་ དྲི་མ་མེད་པ་ གནས་ བཞི་ དང་ནི།། ཡོན་ཏན་སྐྱེད་པའི་གཞིའི་ ཞིང་ གཉིས། འོད་བྱེད་པ་ དང་ དེ་དང་ཆ་མཐུན་པ་ ཉེ་བའི་ཞིང་ གཉིས། འོད་འཕྲོ་བ་ ཉིད་དང་ ནི། སྦྱང་དཀའ་བ་ ཙྪན་དོ་ ནི་འདུན་པ་སྟེ་དེར་འཚོགས་པར་འདུན་པའི་གནས་གཉིས་དང་དེ་དང་ཆ་མཐུན་པ་ ཉེ་བའི་ཙྪན་དོ་ མངོན་དུ་གྱུར་པ་ དང༌། གཉིས། དེ་བཞིན་ དུ་དཔའ་བོ་དང་རྣལ་འབྱོར་མ་ འདུ་བ་ བཞི། རིང་དུ་སོང་བ་ ཉེ་ བའི་ འདུ་བ་ མི་གཡོ་བ་གཉིས་དང༌། དངོས་གྲུབ་ འཐུང་ ཞིང་ཉེས་པ་ གཅོད་ པའི་གནས་བཞི་དང་དེ་དང་ཆ་མཐུན་པ་ ཉེ་བའི་ ཡེ་ཤེས་ཆེན་པོ་ འཐུང་གཅོད་ བཞི་ ཉིད་ དང༌། ལེགས་པའི་བློ་གྲོས། རོ་གནས་པའི་ དུར་ཁྲོད་ གཉིས་དང་དེ་དང་ཆ་འཐུན་པའི་ ཉེ་བའི་དུར་ཁྲོད་ གཉིས། ཆོས་ཀྱི་སྤྲིན་ ཉིད་ དེ། གནས་ལ་སོགས་པ་ འདི་རྣམས་ དབང་དུ་གྱུར་པ་ལས་བྱང་ཆུབ་སེམས་དཔའི་ ས་ནི་བཅུ་གཉིས་ འགྲུབ་ ཏེ། ས་བཅུ་གཅིག་པ་དང་བཅུ་གཉིས་པ་དེ་ ས་བཅུའི་དབང་ཕྱུག་ དང༌། མགོན་པོ ར་གྱུར་པ་ ཉིད་ དོ། །གནས་ལ་སོགས་པ་ འདིས་ནི་ ས་བཅུ་གཉིས་ཐོབ་པར་འགྱུར་གྱི་ གཞན་གྱིས་ ནི་ཐོབ་པར་ བརྗོད་ པར་ མི་བྱ འོ། ༈ །དེ་རྒྱས་པར་བཤད་པའི་ཕྱིར་ ཀྱེ་བཅོམ་ལྡན་འདས་གནས་ལ་སོགས་པ་གང་ལགས། ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། སྤྱི་གཙུག་ གནས་ནི་ ཁ་ཆེ་དང་རྒྱ་གར་གྱི་བར་ན་ ཛཱ་ལན་དྷ་རར་བཤད། དེ་བཞིན་དུ་ནི་ ནུབ་ཕྱོགས་ ཨུ་ཌྱིན་ འཕུར་འགྲོ་ ཉིད་ སྤྱི་བོར། གནས་ནི་ ལྷོ་ནུབ་ཀོལླ་པུ་རི་ཞེས་བྱ་བའི་གྲོང་ཡོད་པའི་ ཀོལླ་གི་རི་ འཚོགས་མ་ ཉིད། དེ་བཞིན་ རྒྱ་གར་ཤར་ཕྱོགས་ དུ་ཡང་ སྨིན་ཕྲག་ ཀཱམ་རཱུ་ འདོད་པའི་གཟུགས་ ཉིད་ དེ་གནས་བཞིའོ། ། ཉེ་གནས་ ལྷོའི་གླིང་ཕྲན་ མཱ་ལ་ཝ་ སྣ་རྩེ་ ཞེས་བརྗོད། ༡མིག་གཉིས༢ནུབ་ཕྱོགས་ནས་འབབ་པའི་ཆུ་བོ་ སིནྡྷུ ( ཀ ) འགྲམ་མོ། །རྣ་བ་གཉིས་ ནཱ་ག་ར་ ནི་ཡུལ་དབུས་ ཉིད་དོ། ཞིང་ནི ( ག ) ལྷོ་ཕྱོགས་རྒྱ་མཚོའི་འགྲམ་ན། ཨོས་ཀོ་ མུམྨུ་ནིར་

རྒྱལ་པོའི་ཁབ་ཅེས་བྱ་བ་ བཤད་དེ། ཞིང་ནི ( ཏ ) བྱེད་ ལྷོ་ཕྱོགས་རྒྱ་མཚོའི་གླིང་ཕྲན་ པའི་བྲང་ཉིད་ རྟགས་ཀྱི་རྩེ་མོ་ དོ། ། རྡོ་རྗེ་གདན་གྱི་ཤར་ན་ ( ང ) དེ་ཝཱི་ཀོ་ཊ་ ལྷ་མོའི་མཁར་ཏེ། མགྲིན་པ་ དེ་བཞིན་ གཉིས་ནི་ ཞིང་ ངོ༌། ། ཞིང་ནི་ ཁ་ཡིན། ( ཁ ) ལྕགས་པའི་བྲང་ སྟེ་སིང་ག་གླིང༌། ཉིད་དོ་ བཞི་སྟེ་ཉེ་བའི་གནས་སོ།། ( ཅ ) ཉེ་ཞིང་ ལྷོ་ནུབ་ན་རྡོ་པུས་མོ་ལྟ་བུ་ཡོད་པ་ལ་ ཀུ་ལུ་ཏ་ རྒྱབ་ཀྱི་ཚིགས་པ་ ཞེས་བརྗོད་ དོ། ། དེ་བཞིན་ དུ་ལྷོ་ཕྱོགས་ཀྱི་རྒྱུད་ན། ཨརྦུ་ད་ ནུ་མ་གཉིས་ ཉིད་དོ་ སྟེ་ཉེ་ཞིང་གཉིས་སོ། །ལྟེ་བ་ ( ཇ ) བ་ཡི་མཆོག་སྦྱིན་ ནི་གོ་ད་ཝ་རི་ལྷོ་ཕྱོགས་དཔལ་གྱི་རིའི་ངོས་ཤིག་ན་ཡོད། དེ་གཉིས་ཙྪན་དོའོ། །ལྟག་པ་ ཁ་བའི་རི་ ( ཚ ) གངས་ཅན་ནོ། ། ཉེ་བའི་ཞིང་ནི་མདོར་བསྡུས་པའོ ༑ ༑ ཙྪན་དོ་ཧ་རི་ སྙིང་ཁ་ ( ཆ ) ཀེ་ལ་ ནི་ཤར་ལྷོར་ནམ་མཁའི་ཤིང་ དང༌། སྙིང་ཁའི་ཕྱོགས་ ( མ ) ལན་ཚྭ་རྒྱ་མཚོའི་ནང་སྐྱེས་ པ་ཁྱབ་འཇུག་གིས་བྱས་པའི་རྣམ་པར་སྣང་མཛད་ཀྱི་སྐུ་ཡོད་པ་དང་ཉེ་བའི་གླིང་ཕྲན་ནོ་ དང༌། གསང་བའི་ནང་ ( ཉ ) ལམྦ་ཀཱ་ རྒྱ་གར་ནུབ་ཕྱོགས་ དང་ ལྷོ་ནུབ་ ཀཱཉྩི་ རྟགས་ཀྱི་དབུས་ ཉིད་ ནའོ། །དེ་ཉེ་བའི་ཙྪན་དོ་གཉིས་སོ། ། ( ཙ ) དེ་བཞིན་ དུ། སྙིང་ཁའི་ཕྱོགས་ སཽ་རཱཥྟ་ ནུབ་ཕྱོགས་ན་སོ་བ་ན་ཐ་ཡོད་པའི་ཡུལ་ ཉིད་ བཞི་འཐུང་གཅོད་ དོ། ། སྙིང་ཁའི་ཕྱོགས་ ཉེ་བའི་ཙྪན་དོ་ཀ་ ( ཝ ) ལིང་ཀ་ ནི་ལྷོ་ཕྱོགས་རྒྱ་མཚོའི་འགྲམ་ཏི་ལིང་ཀ་ན་ཉེ་བའི་ཡུལ་འཁོར་རོ།།གཞང་ཁ ( ཐ ) གསེར་དང་ལྡན་པའི་གླིང་ ལྷོ་ཕྱོགས་མི་མེད་པའི་གླིང་གསེར་གླིང་ངོ་ དང་ནི། འདུ་བ་གཉིས༑ བརླ་གཉིས་ ཀོང་ཀ་ན་ཡང་ ནི་ལྷོ་ཕྱོགས་ན་མ་ཧཱ་བྷིམྦྷ་བྱ་བ་མཆོད་རྟེན་རང་བྱོན་ཡོད་པའི་གནས་ཏེ་ ཉེ་ཙྪན་དོར། མདོར་བསྡུས་པས་ནི་བརྗོད་པར་བྱ། ཕྲག་པ་ འཐུང་ ( བ ) གཅོད་གྲོང་ཁྱེར་ ནི་ཁ་ཆེའི་བྱེ་བྲག་གོ་ དང་ཡང༌། རྐང་མཐིལ་ འཐུང་གཅོད་གྲོང་གི་མཐར་གནས་པ་ ནི་མོན་ཡུལ་གྱི་བྱེ་བྲག་གོ །སོར་མོ་རྣམས་

( པ ) ཙཱ་རི་ཏྲ་ རྒྱ་གར་ལྷོ་ཕྱོགས་ཀྱི་བྱེ་བྲག་གོ་ དང་ རྐེད་པ་ ( ཛ ) ཀོ་ས་ལ་ རྡོ་རྗེ་གདན་གྱི་ལྷོ་ནུབ་མཉན་དུ་ཡོད་པའི་ཡུལ་ཕྱོགས་ཀྱི་ཆའོ། །པུས་མོ་གཉིས་ ( ད ) བིནྡྷ་ རྗེ་བཙུན་སྒྲོལ་མ་བཞུགས་པ་རི་བོ་འབིགས་བྱེད་ཀྱི་ལྷོ་ཕྱོགས་ན་ཡོད། ཉེ་བའི་འདུ་བ་གཉིས། མཐེ་བོང་གཉིས་ ( ཕ ) གཞོན་ནུ་ ནི་རྒྱ་མཚོའི་གླིང་ཕྲན་བུ་མོ་གཟུགས་བཟང་པོ་ཁོ་ན་སྐྱེ་བ འི་གྲོང་ཁྱེར་རོ་ ཉེ་བའི་དུར་ཁྲོད་གཉིས། རྡོ་རྗེ་སྙིང་པོ་སྙིང་རྗེ་ཆེ། ཉེ་བའི་འཐུང་གཅོད་ ནི་འཐུང་གཅོད་ དེ་ དང་ ཉེ་བ་ སྟེ་བཞི འོ། ། བྱིན་པ་གཉིས་ ( ན ) དུར་ཁྲོད་རབ་སོང་ རོ་མང་དུ་གནས་པའི་ དགེ་འདུན་དང༌། བོལ་གོང་གཉིས་ དུར་ཁྲོད་རྒྱ་མཚོའི་འགྲམ་ཉིད་ ན་དངོས་སུ་ཡིད་དྭགས་རྒྱུ་བའི་ས་ཕྱོགས་ཡོད་ དོ། ། དུར་ཁྲོད་གཉིས། མ་སྐྱེས་དགྲའི་ ( ཞ ) སྐྱེད་ཚལ་ར་བའི་ སྙིང་ཁའི་ཕྱོགས རྫིང་བུའི་འགྲམ་ ༡གྱིས་ཕྱོགས།༢བཞི་ཉེ་བའི་འཐུང་གཅོད་དེ་དེ་དག་ནི་གང་དུ་འདུ་བའི་གནས་སོ། ། ཉེ་བའི་དུར་ཁྲོད་བརྗོད་པར་བྱ། སེམས་ཅན་ཀུན་གྱི་དོན་གྱི་ཕྱིར་ དུ་སངས་རྒྱས་བསྒྲུབ་པའི་ རྣལ་འབྱོར་མ འི་ཡང་ རྒྱུད་ སྟོན་པ་ ཀྱེ་རྡོ་རྗེར། གྲོགས་ རྣལ་འབྱོར་མ་ཡི་ ཚོགས་དང་ ལེགས་ པར་ འདུ་བ འི་དུས་ ཉིན་པར་ཉིད་ཀྱང་བཤད་པར་བྱ། ༈ ཀྱེ་བཅོམ་ལྡན་འདས་ ཚོགས་ཀྱི་འཁོར་ལོ་ལ་འདུ་བའི་ ཉི་མ་གང་ལགས་ ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། ཡི་དྭགས་ འབྱུང་པོ་རྒྱུ་བའི་དུས་ནི་ ཟླ་ཕྱེད་ བཅོ་ལྔ་དང་གནམ་སྟོང་དང་ བཅུ་བཞི་དང་ ཉི་ཤུ་དགུ་དང༌། དེ་བཞིན་དུ་ཡང་བརྒྱད་ དང་ཉི་ཤུ་གསུམ་ པ་ཉིད་ དོ།། ༈ རྒྱལ་མཚན་ ལྟར་སྟེང་དུ་བཅིངས་པ་རྐུན་མོ་གསལ་ཤིང་ལ་ཕུག་པ་ དང་ནི་མཚོན་བསྣུན་ པ་དཔའ་བོ་གཡུལ་དུ་བསད་པ་ ཉིད་ དང༌། ལན་བདུན་ དུ་མིར་སྐྱེ་བའི་སྐྱེ་བ་བདུན་ པ འི་ཤ་ ཡང་བཟའ་བར་བྱ། ཡང་ན་གདུག་པ་ཅན་ལ་ འབད་པས་སྙིང་རྗེ་བསྐྱེད་པ་ཡིས། ཏིང་ངེ་འཛིན་གྱིས་ བསད་པར་ བྱ་ནས་ཚོགས་ཀྱི་ཡོ་བྱད་

བྱ་བར་བརྗོད་པ་ཉིད། སྙིང་རྗེ་མེད་ན་ ཁོང་ཁྲོས་ མི་འགྲུབ་པས། དེ་ཕྱིར་ ཀུན་སློང་ སྙིང་རྗེ་བསྐྱེད་པ་ཉིད། ཐམས་ཅད་གདུག་པ་ ཅན་བསྒྲལ་བའི་ལས་ལ་ གཞུག་པ ར་བྱ་བ་ སྟེ། ཆོ་གའི་གཙོ་བོས་ ཏིང་ངེ་འཛིན་གྱིས་གདུག་པ་ཅན་གྱི་སྲོག་ དགག་པར་ བྱས་ལ་དེའི་ལུས་ལ་ཚོགས་ཀྱི་ཡོ་བྱད་ བྱ འོ། །ཚོགས་འཁོར་བྱེད་པ་ དེ་ལ་ ཚུལ་ འདི་ལྟར་བལྟ་བ ར་བྱ་བ་ ཉིད་ དོ། ༈ །དུས་ ཉིན་མོ་ དང་གང་ཟག་སྒྲུབ་པ་པོ་སྐྱེས་པ་རྣམས་ བཅོམ་ལྡན་ འདས་ རྡོ་རྗེ་ཅན། དུས་ མཚན་མོ་ དང་གང་ཟག་བུད་མེད་ ཤེས་རབ་ བདག་མེད་མར་ བརྟག་པར་བྱ ༑ དེ་ལྟར་བསམས་ནས་ལུས་ཀྱིས་ མི་བྱ་ བ་ ཟད་ ཀྱང་ ཡོད་ པ་ མ་ཡིན། རྟག་ཏུ་མི་བཟའ་ བ་ ཡོད་ པ་ མ་ཡིན་ པས་ཟས་ཐམས་ཅད་བཟའ་བར་བྱའོ། ། འདི་ལ་ སེམས་ཀྱིས་ མི་བསམ་ པ་གང་ཡང་ ཡོད་ པ་ མ་ཡིན་ པས་རྟོག་པ་ཐམས་ཅད་མི་དགག་གོ །ངག་ཏུ་ བཟང་ངན་མི་སྨྲ་ བ་ གང་ཡང་མེད་ པས་ཐམས་ཅད་སྨྲ་སྟེ་ཐམས་ཅད་དོན་དུ་འགྱུར་བའི་ཕྱིར་རོ།། ༈ ཇི་ལྟར་བདག་ཉིད་ ལྷ་ཡིན་པ་བཞིན་ དེ་ལྟར་ ཕྱི་རོལ་གྱི་སྣང་བ་ གཞན་ ཡང་ལྷ་དང༌། དེ་བཞིན་ དུ་ བདག་ནི་ གཞན་རྣམས་ཀྱི་གཙོ་བོ་ལྟར་བསྒོམ་པས་ ང་མཆོག་ སྟེ་ལྷན་ཅིག་སྐྱེས་པའི་རང་བཞིན་ ཉིད་ དོ།། ༈ འདི་ལྟར་སེམས་པ་རྣལ་འབྱོར་ པ་ བདག་ གིས་ བཟའ་ བ་ དང་བཏུང་བ་ལ་སོགས་ པའི་ཅི་བདེ་བར་ སྤྱད་ དོ། །དེའི་ཕན་ཡོན་ལུས་ཀྱིས་ ཡན་ལག་ཇི་སྙེད་བསྒྱུར་བ་དང༌། ངག་ཏུ་ ཚིག་རྣམས་རབ་ཏུ་རྒྱས་པ་ སྨྲ་བ་ ཉིད། རྣལ་འབྱོར་པ་ ཧེ་རུ་ཀ་དཔལ་ གྱི་ གནས་ སུ་ ཞུགས་པས། ལུས་ངག་གི་བྱ་བ་ཇི་སྙེད་པ་ དེ་སྙེད་སྔགས་དང་ཕྱག་རྒྱ ར་འགྱུར་བ་ ཡིན། ཤྲཱི་ནི་གཉིས་ སུ་ མེད་ པའི་ ཡེ་ཤེས་ རྣམ་པར་ཐར་པའི་སྒོ་མངོན་པར་འདུས་མ་བྱས་ཉིད་ ཏེ། ཧེ་ནི་ ཧེ་ཏུ་ཤཱུ་ནྱ་ཏཱ་ རྒྱུ་སོགས་སྟོང་པ་ཉིད་ དེ་རྣམ་པར་ཐར་པའི་སྒོ་སྟོང་པ་ཉིད་དང༌། རུནི་ རུ་རཱུ་པ་ཀ་ཤཱུ་ནྱ་ཏཱ་གཟུགས་སམ་ ཚོགས་ པ་ དང་བྲལ་བ་ སྟེ་སྨོན་པ་མེད་པ་ ཉིད། ཀ་ནི་ ཀ་ཀྭ་ཙི་ཏ་ཤཱུ་ནྱ་ཏཱ་རབ་ཏུ་མི་གནས་པ་སྟེ་མཚན་མ་མེད་པའོ༑

༑ གང་དུའང་མི་གནས་པའོ། ༈ །རྡོ་རྗེ་ སྟོང་པ་ ཐོད་པ་ བདེ་སྐྱོང་བ འི་སྦྱོར་བ་ ཟུང་འཇུག་ ལས། མི་རྟ་བ་གླང་ལ་སོགས་པའི་ སྐྱེ་བོ་གང་དང་གང་རྣམས་ཀྱི། ཤ་ནི་མཁས་པས་ ཁ་ཟས་ཀྱི་རྣལ་འབྱོར་དང་ལྡན་པས་ བཟའ་ བར་ བྱ་བ་ ཡིན་པས་ཟོས་ན། སེམས་ཅན་ ཕལ་པ་དང་དཔའ་བོ་དང་རྣལ་འབྱོར་མ་ དེ་ དང་ དེ་ བདག་གི་ དབང་དུ་འགྱུར་ རོ་གྲོགས་ངོ་ཤེས་པར་བྱེད་པ་ བརྡ་དང་གནས་གཏན་ལ་དབབ་པའི་ལེའུ་ ཤོ་ལོ་ཀ་སུམ་ཅུ་སོ་བདུན་ནོ་ སྟེ་བདུན་པའོ།། ༈ དེ་ནས་ ལྷ་མོ་ རྣལ་འབྱོར་མ་ བཅོ་ལྔ འི་ དཀྱིལ་འཁོར་གྱི་ འཁོར་ལོ་ བསྒོམ་པའི་ལེའུ་ བཤད་པར་བྱའོ། ༈ ། བསྲུང་འཁོར་གྱི་ནང་ ནམ་མཁའི་ཁམས་སུ་ ཆོས་འབྱུང་ བྷ་ག་ གྲུ་གསུམ་པ་ བསམ། དེའི་ དབུས་སུ་རྣམ་པར་བསྒོམ་པ་ནི། རྟེན་གྱི་དཀྱིལ་འཁོར་གྱི་ འཁོར་ལོ་ ལྷའི་ སྔོན་དུ་ཅི་ ལྟར་ རིགས་པར་ བཞིན་བསྐྱེད་ནས། དེའི་ནང་ ལྷ་ མོ་བཅོ་ལྔ་པོ་ རྣམས་ཇི་ལྟར་འབྱུང་བ་ཉིད་ དུ་བསྒོམ་མོ།། ༈ བྷྲུྃ་ལས་ འཁོར་ལོ་ ལཾ་ལས་ ས་དང་ བཾ་ལས་ ཆུ་ནི་ སའི། སྔོན་ ཏེ་འོག་ཏུ་བསྒོམ ༑ གང་དུ་འདུ་བ་རིམ་པ་དེ་བཞིན་དུ་ ཇི་ལྟར་རིགས་པར་ ཆུའི་འོག་ཏུ་རཾ་ལས་ བྱིན་ཟ་ མེ་ དང་ ༑ ལྷ་རྣམས་ཀྱི་ནི་ རྟེན་གཞལ་ཡས་ཁང་བསྐྱེད་པའི་རྒྱུ་ཡཾ་ལས་ རླུང་ཆེན་ ཏེ་རྒྱུའི་ཡན་ལག་ དང་ ༑ དེ་ལ་ ཇི་ལྟར་སྒོམ་པ་པོ འི་སེམས་འདྲེས་པའི་རྐྱེན་གྱི་ཡན་ལག་ འབྱུང་བའང༌། གཞིའི་ཡན་ལག་ཨེ་ལས་ ཆོས་འབྱུང་ གྲུ་གསུམ་པའི་ནང་དུ་འབྱུང་བ་བཞི་ ལས་སྐྱེས་ པའི་དཀྱིལ་འཁོར་གྱི་ འཁོར་ལོ་ བསྒོམ་པ་ ཉིད་ དོ། །གཞལ་ཡས་ཁང་གི་ནང་དུ་པདྨ་འདབ་མ་ཉིས་བརྩེགས་པའི་ འཕར་མ་གཉིས་ མི་ཡོ་བས་ དག་ ཞིག་རལ་མེད་པས་ སྐྱོན་མེད་པ། ཡུམ་གྱི་བྷ་གའི་ ཟེའུ་འབྲུ་ལས་ནི་ ནང་གི་འཕར་མ་ གཅིག་ ཏུ་ འགྱུར་ཏེ། བྷ་གའི་ངོ་བོ་ གྲུ་གསུམ་གྱིས་ནི་ཕྱ ིའི་འཕར་ མར་བརྗོད་ དོ།། གཞལ་ཡས་ཁང་ དེ་དབུས་ སུ་ ཤི་བ་ རོ་ བཅོ་ལྔ་ཡི། གདན་གྱི་བདག་ཉིད་རྣམ་པར་བསམ ༑ ༈ གདན་ དེ་ རྣམས་ཀྱི་ ཡི་སྟེང་དུ་ཟླ་བ་ བཅོ་ལྔ་སྐད་ཅིག་གིས་བསྒོམ་པ་

ཡིན། ཟླ་བ་ བཅོ་ལྔ་པོ འི་སྟེང་དུ་ ལྷ་མོ་བཅོ་ལྔའི་ ས་བོན་ བཅོ་ལྔ་ ཉིད་ བསྒོམ། ཕྱི་ནས་ དྲང་སྲོང་ བདུད་ལས་རྒྱལ་བ འི་བུར་གྱུར་པས་ཉི་མའི་དཀྱིལ་འཁོར་བཅོ་ལྔ ས་མནན། སྟེང་འོག་གི་ཉི་ཟླ་ གཉིས་ དབུས་ཀྱི་ས་བོན་ལ་ འདུས་པ་ལས་ བྱུང་བའི་ བདེ་ བ་ ཆེན་པོ་ ལྷ་མོ་བཅོ་ལྔའི་སྐུ་ཉིད་བསྒོམ་མོ། །ཨཱ་ལི་ཀཱ་ལི་ལ་མ་ལྟོས་པའི་མངོན་བྱང་ངོ༌། ༈ །གདན་བཅོ་ལྔའི་སྟེང་དུ་ ཨཱ་ལི་ བཅོ་ལྔ་ ཟླ་བའི་གཟུགས་ཀྱིས་གནས ༑ དེའི་སྟེང་དུ་ ཀཱ་ལིའི་གཟུགས་ ཕྲག་གཉིས་པ་བཅོ་ལྔ་ལས་ ཀྱིས་སྣང་བྱེད་དོ་ ཉི་མ་བཅོ་ལྔ་བསྒོམ། ཟླ་བ་ཉི་མ་ དབུས་ཀྱི་ས་བོན་ལ་ འདུས་པ་ལས། དཀར་མོ་ལ་སོགས་ པ་ལྷ་མོ་བཅོ་ལྔ་བསྐྱེད་པར་ རབ་ཏུ་གྲགས་ པ་ནི་ཨཱ་ལི་ཀཱ་ལི་ལ་ལྟོས་པའི་མངོན་བྱང་ངོ༌།། ༈ ཨཱ་ལི་ལས་ ཟླ་བ་མེ་ལོང་ ལྟ་བུའི་ ཡེ་ཤེས་ སུ་བསྒོམ་ ལྡན། ཀཱ་ལི་ལས་ཉི་མ་ བདུན་གྱི་བདུན་པ་ ཤིང་རྟ་བདུན་གྱིས་ཉི་མ་དྲངས་ཤིང༌། ཤིང་རྟ་རེ་ལ་རྟ་བདུན་ཡོད་པས་སོ། ། མཉམ་ པ་ ཉིད་ ཀྱི་ཡེ་ཤེས་དང་ ལྡན། ཉི་ཟླའི་བར་དུ་ རང་ གི་ ལྷའི་ས་བོན་ ལས་ ཕྱག་མཚན་ གྲི་གུག་བསྐྱེད་པ་ ནི། །སོ་སོར་རྟོག་པར་བརྗོད་པར་བྱ ་པའི་ཡེ་ཤེས་སུ། ཉི་ཟླ་ཕྱག་མཚན་ ཐམས་ཅད་གཅིག་ ཏུ་ གྱུར་ བ་བྱ་བ་ ནན་ཏན་ གྱི་ཡེ་ཤེས་ ཉིད། དེ་ལས་ལྷ་མོ་བཅོ་ལྔའི་སྐུ་ རྫོགས་པ ར་བསྒོམ་པ་ནི་ ཆོས་ ཀྱི་ དབྱིངས་ ཀྱི་ཡེ་ཤེས་ དག་པ་སྟེ། མཁས་པས་ སངས་རྒྱས་ལྷའི་བསྐྱེད་ཆོག་གི་ ཆོ་ག་གསུངས་པ་ཡི་ ཚུལ་གྱི ས། མངོན་བྱང་ རྣམ་པ་ལྔ་པོ་བསྒོམ་པ་ཉིད་ དེ་ལྷ་མོ་རྣམས་ཀྱི་མངོན་བྱང་ངོ༌། ། ཨཱ་ལི་ཀཱ་ལི་ ལས་ཟླ་བའི་དཀྱིལ་འཁོར་གྲུ་གསུམ་པ་གཉིས་ མཉམ་ པར་ སྦྱོར་བས། རྒྱུ་ རྡོ་རྗེ་སེམས་དཔའ་ཉིད་ཀྱི་ བསྐྱེད་པའི་རྒྱུ་ཡིན་པས་ གདན་ ནོ། །ཟླ་བའི་སྟེང་དུ་ ཡི་གེ་ ཧཱུྃ་ ལས་བྱུང་ བའི་ གོང་བུ་ ཕྱག་མཚན་རྡོ་རྗེ་ ལ ༑ ཧཱུྃ་ཕཊ་ མཚན་པའི་ཡི་གེའི་ རྣམ་པའང་འདོད་མི་བྱ། རྡོ་རྗེ་ སེམས་དཔ འ་དང་འདྲ་བ་དེ འི་གཟུགས་བརྙན་ རྡོ་རྗེ་དང་ཟླ་བ་ཉིས་བརྩེགས་

ལས་བྱུང་བའི། །དཀྱིལ་འཁོར་ གྱི་ བདག་པོ་ རྒྱུ་རྡོ་རྗེ་འཛིན་པ་ རྣམ་པར་བསྒོམ། དེའི་ ཕྱག་མཚན་ དང་ ཞལ་ ལ་ སོགས་ པ་ གོང་མ་ ལེའུ་གཉིས་པ་དང་གསུམ་པའི་སྐབས་ བཞིན་ བསྒོམ། འོན་ཀྱང་ཁ་དོག་ ཟླ་བ་ ལྟར་དཀར་ ཆུ་ཤེལ་ ལྟར་གསལ་ ནོར་བུ་ ལྟར འི་འོད་ འཕྲོ་བའོ། ༈ །དེའི་འཁོར་ལྷ་མོ་རྣམས་ ཐབས་དང་ ཉྀ་མ་ ཤེས་རབ་ ཟླ་བའི་ རང་བཞིན་ གྱི་མངོན་བྱང་ ལས། གོང་ལྷ་མོ་བཅོ་ལྔའི་སྐབས་

འདི་ལྟར་ འཁོར་གྱི་ལྷ་མོ་ ཐམས་ཅད་རྫོགས་པ ར་བསྒོམ་པ་ ཉིད། ཟླ་བ་ དང་ ཉི་མ་ ཁ་སྦྱོར་བ་མི་མཉམ་སྦྱོར་གྱི་ རབ་དབྱེ་ལས་ བསྐྱེད་ལ། ཨཱ་ལི་ ལས་ཟླ་བ་ནི་ ཤེས་རབ་ དང་ ཀཱ་ལི་ ལས་ཉི་མ་ནི་ ཐབས་ སོ། ། མངོན་བྱང་ འདི་ལས་ ལྷ་མོ་ དཀར་མོ་ལ་སོགས་པ་ བསྐྱེད་ལ། དེ་དག་གི་ ཁ་དོག་ གི་ དབྱེ་བས་སོ་སོ ར་དབྱེ་བ་ ཡིན་ ནོ།། ༈ གོང་གི་ལྷ་མོ་བཅོ་ལྔའི་གནས་བསྟན་པས་ རེ་ཞིག་ནང་གི་འཕར་མ འི་རིམ་པ་ ལ། རྣལ་འབྱོར་མ་ལྔ་ངེས་ པར་ གནས་པ་ ནི། ཕུང་པོ་ལྔ་ དག་པར་བྱེད་པ་ ཡི་རང་བཞིན་གྱིས། རྣལ་འབྱོར་ པ་བསྐྱེད་རིམ་གྱི་ཚུལ་ རིག་པས་རྟག་ཏུ་བསྒོམ། གང་དུ་འགོད་ཚུལ་ཡང་ དབང་པོར་ ཤར་དུ་ རྡོ་རྗེ་ མ་ལྷོ་ གཤིན་རྗེར་དཀར་ མོ། ནུབ་ཏུ་ ཆུ་བདག་ཆུ་ཡི་རྣལ་འབྱོར་མ། བྱང་དུ་ ལུས་ངན་རྡོ་རྗེ་མཁའ་འགྲོ་མ། དབུས་སུ་བདག་མེད་རྣལ་འབྱོར་མ ༑ བསྒོམ་མོ། ། དེ་ ནས་ ཕྱི་རོལ་གྱི་འཕར་མ་ པདྨའི་འདབ་མ་ ལ། ཤར་དུ་ དཀར་མོ་ ལྷོར་ ཆོམ་རྐུན་ མ་ནུབ་ཏུ་ རོ་ལངས་མ། བྱང་དུ་ གྷསྨ་རཱི་དང་ བྱང་ཤར་དུ་ པུཀྐ་སཱི། ཤར་ལྷོར་ རི་ཁྲོད་མ་དང་ ལྷོ་ནུབ་ཏུ་ གདོལ་པ་མོ། བརྒྱད་པ་ཌོམྦི་ནཱི་ ནུབ་བྱང་དུ་གནས་པ་ རུ་བརྗོད། ཞལ་ འོག་ ཏུ་གཟིགས་པ་དང༌། ལྡན་ པ་མཁའ་སྤྱོད་ མ་ སྟེང་ དང་སྟེང་ དུ་གཟིགས་པ་དང་ ལྡན་ པའི་ས་སྤྱོད་མ་འོག་ ཉིད་ དེ། སྟེང་ མཁའ་ ལ་ སྤྱོད་མ འི་ཚུལ་ དང་ས་ ལ་ སྤྱོད་ པའི་ཚུལ་ བརྗོད། ས་སྤྱོད་མས་ སྲིད་ པ་ དང་ མཁའ་སྤྱོད་མས་ ཞི་བ་ རྣམ་པར་དག་པ འི་རང་བཞིན་གྱིས། སྙིང་རྗེ་ཆེན་པོ་ ཞེས་རྡོ་རྗེ་སྙིང་པོ་ལ་བོས་ནས་ལྷ་མོ་ འདི་དག་གནས་ ཏེ་འགོད་ཚུལ་ལོ།། ༈ ལྷ་མོ་ཐམས་ཅད་ ཆོས་ཀྱི་དབྱིངས་ལས་མི་འགྱུར་བས་ ཁ་དོག་ནག བདུད་སྐྲག་པར་བྱེད་པས་ དྲག་ཆེན་ ཐབས་ཀྱི་ཕ་རོལ་ཏུ་ཕྱིན་པ་ལྔའི་ངོ་བོ་ ཕྱག་རྒྱ་ལྔ་ཡིས་བརྒྱན། དེ་བཞིན་ཉིད་དུ་རོ་གཅིག་པས་ ཞལ་གཅིག་ སེམས་ཅན་གྱི་དོན་ལ་རྗེས་སུ་ཆགས་པས་ སྤྱན་ནི་དམར་བ་རྣམས། ལག་ པ་གཡས་ པར་གྲི་གུག་ དང་གཡོན་པར་ ཐོད་པས་ཁྱབ། འཁོར་ལོ་རྣ་ཆ་མགུལ་རྒྱན་དང༌།

ལག་པར་ལག་གདུབ་སྐ་རགས་ནི། དེ་རྣམས་ སངས་རྒྱས་ལྔ་ནི་རྣམ་ པར་ དག་པས། ཕྱག་རྒྱ་ འདི་ལྔ་ ཐབས་ཀྱི་ཕ་རོལ་ཏུ་ཕྱིན་པ་ལྔའི་ངོ་བོ་ ཕྱག་རྒྱ་དག་པའོ། །ཇི་ལྟར་བདག་མེད་རྣལ་འབྱོར་མ འི་ཕྱག་མཚན་དང་རྒྱན་ཆ་ཇི་ལྟར་ཡིན་པ། དེ་ལྟར་ ལྷ་མོ་བཅུ་བཞི་པོ། ཐམས་ཅད་ ཀྱང་འདྲ་བར་ རྣམ་པར་བཤད། ལག་པ་གཅིག་ གཡོན་པ་ ནི་ཐོད་པས་བྲེལ་ ཞིང༌། གཡས་པ་ན་ནི་གྲི་གུག་ ཕྱར་བའི་ཚུལ་ འཛིན་ པ་ཉིད། གཡོན་པ འི་གྲུ་མོ་ ས་ ཡབ་ཀྱི་ངོ་བོ་ ཁ་ཊྭཱཾ་ག་ འཛིན་པ་ ཉིད་དོ། ། གཟུང་འཛིན་སྤངས་པའི་བརྡར་ སྟག་གི་ལྤགས་པས་ འདོམས་ སྣམ་དཀྲིས་ཤིང༌། གདན་ རོ་ལ་ཞོན་ཞིང་ སྐུ་ལ་འོད་འཕྲོ་བས་ གཟི་བརྗིད་འབར། ཕྱག་གཉིས་གྱེན་དུ་དབུ་སྐྱེས་སེར། ༈ །ང་རྒྱལ་ལ་སོགས་ འདོད་ཆགས་ཁོང་ཁྲོ་གཏི་མུག་ལྟ་བ་ཐེ་ཚོམ་སྟེ་ སྐྱོན་དྲུག་ པོ་ རྣམས ༑ སྟོང་ཉིད་རྟོགས་པའི་ཡེ་ཤེས་ཀྱིས་ གཅོད་ པའི་ ཕྱིར་གྲི་གུག་རྣམ་པར་གནས། དངོས་ པོ་ དང་དངོས་ པོ་ མེད་ པའི་ རྣམ་རྟོག་གི་ མིའི་ མགོ་བོ་ བཅད་པའི་ པདྨའི་སྣོད་དུ་ནི། ཚངས་པ་ལ་སོགས་པའི་ བདུད་རྣམས་རྣམ་པ་བཞི་ཡི་ཁྲག དངོས་གྲུབ་ ཐོབ་པའི་ ཕྱིར་ནི་བཏུང་བར་བྱ། ལྷ་མོ་ སྟོང་པའི་རྣམ་ པ་ཡིན་ པས་ཁ་ཊྭཱཾཀ་ ཐབས་དང༌། ལྷའི་སྐུ་ ཐབས་ཀྱིས་རོ་ནི་ ཆོས་ཀྱི་དབྱིངས་མཚོན་པའི་བརྡར་ རྣམ་པར་བརྟག ༈ རྣམ་དག་གི་ཚུལ་ འདིས་ནི་ ལྷའི་ འཁོར་ལོ་རྣམ་ པར་ བསྒོམས་ན། སངས་རྒྱས་ཀྱི་ དངོས་གྲུབ་མྱུར་དུ་ཐོབ་པར་འགྱུར་ རོ། ཁ་དོག་གི་སྒོ་ནས་ཞེན་པ་སྤང་བ་ནི་ལྷ་རྣམས་བསྒོམས་ནས་དུས་ དང་པོར་ མི་བསྐྱོད་པའི་ངོ་བོ་ ནག་པོ་རབ་ཏུ་བསྒོམ། དུས་ གཉིས་པར་ འོད་དཔག་མེད་ཀྱི་ངོ་བོ་ དམར་པོ་རྣམ་པར་བསྒོམ ༑ དུས་ གསུམ་པ་ལ་ནི་ རིན་འབྱུང་གི་ངོ་བོ་ སེར་པོ་བསྒོམ། དུས་ བཞི་པར་ དོན་གྲུབ་ཀྱི་ངོ་བོ་ ལྗང་གུ་དེ་བཞིན་ནོ། ། དུས་ ལྔ་པར་ རྡོ་རྗེ་སེམས་དཔའི་ངོ་བོ་ ཁ་དོག་སྔོན་པོ་དང༌། དུས་ དྲུག་པར་ རྣམ་སྣང་གི་ངོ་བོ་ དཀར་པོའི་ལུས་ཅན་ དུ་རྣམ་པར་བསྒོམ་ ཏེ།

དེ་ལྟར་ ཡན་ལག་དྲུག་བསྒོམ་ པའི་ རྣལ་འབྱོར་པས་ ཡེ་ཤེས་རྟོགས་པར་འགྱུར་བ་ནི། དགའ་བྲལ་ གྱི་ མཐར་ ལྷན་ཅིག་སྐྱེས་པའི་ཡེ་ཤེས་སྐྱེ་བར་འགྱུར་བ་ ཡང་དེ་བཞིན་ དུ་སྐྱེའོ།། ནོ། ༈ ། རྟེན་ བསྐྱེད་པའི་རིམ་པ་ཉིད་དང་ནི། བརྟེན་པ་ རྫོགས་པ་ཡི་ཡང་རིམ་པ་ཉིད། དངོས་གཞི་ རིམ་ པ་ གཉིས་ ཀྱི་རྣལ་འབྱོར་ལ་ མཉམ་པར་གནས་ནས་ནི། རྡོ་རྗེ་ཅན་གྱིས་ཆོས་འཆད་ པར་བྱེད་ དོ། ། དེ་ལྟར་རིམ་པ་གཉིས་ལས་གོང་དུ་བསྐྱེད་རིམ་གྱི་མདོར་བསྟན་འདིར་རྫོགས་རིམ་གྱི་མདོར་བསྟན་འཆད་པ་ནི་ བསྐྱེད་པ འི་རིམ་པ་ ཡི་ནི་ཆ་བཤད་ ཟིན་དོ། །དཔེ་ལ་ལ་ལ། རྫོགས་པ་ཡི་ནི་ཆ་འཆད་དོ། །ཟེར། དོ། །ནམ་མཁའི་ཁམས་ནི་ འཁོར་ལོ་རྣམས་དང་ཡུམ་གྱི་ པདྨ འི་ཁོངས་ཡིན་ ལ། བྷ་ག་ཞེས་བྱ་ བ་ནི་དེར་སྐྱེས་པའི་ ཡེ་ཤེས་ རྣམ་པར་རྟོག་པ་བཅོམ་པར་ བརྗོད་ པ་ཡིན་ཞིང༌། བསྒོམ་པར་ཞེས་བྱ་ བ་ནི་འབར་འཛག་དང་བསྲུབ་སྦྱོར་གྱི། སྙོམས་འཇུག་ཉིད་ དོ། ། དེ་ ལས་བྱུང་བ་ ཡི་བདེ་བ་ རྟོག་པ་གཅོད་པས་ འཁོར་ལོ་ ཞེས་བྱ་བ ར་བརྗོད་ དོ། །མྱོང་བ་དེ་ཡང་གནས་ལུགས་དང་མཐུན་པའི་ རིག་པ་ཇི་བཞིན་རང་ གིས་ རིག་ པའི་སྤྱོད་ཡུལ་ ཉིད་ དོ། ། ལྷ་ཞེས་བྱ་བ་ ནི་ལུས་ལས་བྱུང་བའི་རྟེན་ བྱང་ཆུབ་ ཀྱི་ སེམས་ ཀྱི་ཐིག་ལེའོ། །གོང་དུ་ ཇི་ལྟར་འབྱུང་བ་ ནི་ཆུའི་འབྱུང་བ་ ཁུ་བ་ཡིན་ ནོ་རྫོགས་རིམ་གྱི་མདོར་བསྟན་ནོ།། ལྷན་ཅིག་སྐྱེས་པ་ དེ་གང་ཟག་གིས་ཕྱེ་ན་ རྣམ་པ་གཉིས། རེ་ཞིག་བཙུན་མོ་ཤེས་རབ་ཡིན་ པ་དང༌། སྐྱེས་བུ་ཐབས་སུ་བརྗོད་པ་ཉིད་ དེ་གཉིས་སོ། །ངོ་བོའི་དབྱེ་བ་ནི་ ཀུན་རྫོབ་ ཀུན་ད་ལྟ་བུ་དང་ དོན་དམ་ བདེ་བའི་ཡེ་ཤེས་ཀྱི་ དབྱེ་བ་ལས་ ཕྱེ་ན། རྟེན་གང་ཟག་གི་ ཕྱི་ནས་ བརྟེན་པ་ཡེ་ཤེས་ཀྱིས་ཕྱེ་བ་ དེ་ཡི་རྣམ་པ་གཉིས་ སོ༑ ༑ རེ་ཞིག་སྐྱེས་བུ འི་རྒྱུད་ལའང་ རྣམ་པ་གཉིས་ ཏེ། སྐྱེས་བུ་ དེ་ཡི་ རྟེན་ ཁུ་བའམ་ བརྟེན་པ་ བདེ་བ་ཉིད་ དོ། ། སྐྱེས་བུ འི་ ཇི་བཞིན་ དུ་ ཤེས་རབ་ ཕྱག་རྒྱ་ ལའང་ གཉིས་ཏེ། ཕྱག་རྒྱ་

དེ་ཡི་ རྟེན་ ཁུ་བའང་ བརྟེན་པ་ བདེ་བ་ཉིད་ དོ། ། དེ་ཉིད་ ཀྱི་ ཕྱིར་ན་ བརྟེན་པ་བདེ་བ་ལ་ཕྱེ་ན་ དགའ་བ་ནི ༑ བཞི་ཡི་རབ་ཏུ་དབྱེ་བ་ཡིས་ འབྱེད་དེ། དེ་ལྟར་ སྐྱེ་མེད་ རྫོགས་པའི་ རིམ་པའི་ཕྱོགས་ལས་ ཕྱེ་ན་ ནི། འདི་ལྟར་ལྷན་ཅིག་སྐྱེས་ པ་ རྣམ་ པ་ བཞ ིའོ། །དཔེས་དབྱེ་ན་ དགའ་བ་དང་པོ་ ནི་རྩོལ་བ་ཆེ་ཞིང་བདེ་བ་ཆུང་བས་གང་ཟག་ དཔའ་བོ་ཉིད་ དང་འདྲ་ལ། མཆོག་ཏུ་དགའ་བ་ ནི་རྩོལ་བ་ཆུང་ཞིང་བདེ་བ་ཆེ་བས་ རྣལ་འབྱོར་མ་ དང་འདྲ་ཞིང༌། ཤིན་ཏུ་བདེ་ བ་དགའ་བྲལ་གྱི་ དགའ་ བ་ནི་ ཐམས་ཅད་ དེ་ཐབས་ཤེས་རབ་གཉིས་ཀའི་རྒྱུད་ལ་ ངེས་ པས་སྐྱེས་པ་དང་བུད་མེད་གཉིས་ཀ་དང་འདྲའོ། །དགའ་བ་གསུམ་པ་ དེ འི་ བདེ་ བ འི་ཐབས་ལས་ཡང་དག་ པར་ རིག་ པ་ནི་ལྷན་ཅིག་སྐྱེས་པའི་ཡེ་ཤེས་སོ། །ཉམས་མྱོང་གིས་དབྱེ་ན་ དགའ་བའི་ དུས་སུ་ བདེ་བ་ཅུང་ཟད་ ཉམས་སུ་མྱོང་ དེ། མཆོག་ཏུ་དགའ་བས་དེ་བས་ལྷག་ པའི་བདེ་བ་ཉམས་སུ་མྱོང༌། དགའ་བྲལ་གྱི་དགའ་བ་ སླར་འདོད་པའི་ ཆགས་ པ་དང་ བྲལ་ བ་ཉམས་སུ་མྱོང་བ་ ཡིན། བཞི་པ་བ་བདེ་སྟོང་ཟུང་དུ་ཆུད་པ་ནི་ ལྷག་མ་ལྷན་ཅིག་སྐྱེས་ པའི་ དགའ་ བ་ ཉིད་ དོ།། ༈ རྣམ་རྟོག་གིས་དབྱེ་ན་དུས་ དང་པོར་ སྒོ་གཉིས་ཕན་ཚུན་ རེག་པར་འདོད་པ་དང༌། དུས་ གཉིས་པ ར་ བདེ་ བ་ཉམས་སུ་མྱོང་ བར་འདོད་པ་དང༌། དུས་ གསུམ་པ་ མྱོང་ཟིན་པས་ འདོད་ཆགས་འཇིག་པ་ཉིད་ དེ་དག་མཐར་ལྷུང་ལ་ཆགས་པ་དང་ཆགས་བྲལ་ཟུང་དུ་ཆུད་པ། དེས་ན་བཞི་པ་ ལྷན་ཅིག་སྐྱེས་པའི་ཡེ་ཤེས་ བསྒོམ་པར་བྱ། རང་གི་ངོ་བོས་དབྱེ་ན་དགའ་བ་དང་པོ་ མཆོག་ཏུ་དགའ་བ་ ཆགས་པ་དང་བཅས་པའི་ཕྱིར་ སྲིད་པ འི་ཉམས་སུ ར་བརྗོད། དགའ་བྲལ་ལས་ནི་ ཆགས་པ་དང་བྲལ་བའི་ཕྱིར་ མྱ་ངན་འདས་ པའི་ཉམས་སུ་བརྗོད། དབུ་མ་ མཆོག་དགའ་ནི་བདེ་བ་ཉམས་སུ་མྱོང་བ་ཡོད་པས་ དགའ་བ་ཙམ་ཉིད་དེ། གསུམ་པོ་ འདིས་ནི་ རྣམ་རྟོག་དང་བཅས་པའི་ཕྱིར། ལྷན་ཅིག་སྐྱེས་པ་སྤངས། ༈ ལྷན་སྐྱེས་ཀྱི་ངོ་བོ་ནི་དགའ་བའི་དུས་ཀྱི་ འདོད་ཆགས་མེད་ཅིང་

ཆགས་བྲལ་གྱི་དུས་ཀྱི་ ཆགས་བྲལ་མེད་ ལ། མཆོག་དགའི་དུས་ཀྱི་ དབུ་མར་ ཡང་ དམིགས་པར་མི་འགྱུར་ ཏེ་དེ་དག་རྟོག་པ་དང་བཅས་ལ་ལྷན་སྐྱེས་རྟོག་པ་དང་བྲལ་བའི་ཕྱིར་ རོ། ། ལྷན་སྐྱེས་ འདི་ལ་ ཆགས་ཤིང་འདུན་པ་མེད་པས་ ཐབས་དང་ ཆགས་བྲལ་མེད་པས་ ཤེས་རབ་ ཀྱི་མཐར་ལྷུང་བ་ མེད་ ལ། ཡང་དག་ པ་ དེ་ ཁོ་ན་ ཉིད་ ཀྱི་ཡེ་ཤེས་དཔེའི་ཚུལ་གྱིས་ སྣང་བ་པོ། ལྷན་ཅིག་སྐྱེས་པའི་ཡེ་ཤེས་དེ་ཤེས་བརྗོད་ཀྱི་ཡུལ་དུ་མ་གྲུབ་པའི་ཕྱིར་གང་ཟག་ གཞན་གྱིས་བརྗོད་ པར་བྱ་བ་ མིན་ ཡང་གདོད་མ་ནས་སེམས་དང་དབྱེར་མེད་པས་ ལྷན་ཅིག་ ཏུ་ སྐྱེས་ པའོ། །རང་གི་ཕྱི་ནང་ གང་དུ་ བཙལ་ཡང་ ཡང་ནི་མི་རྙེད་དེ་ ངོ་བོ་མ་གྲུབ་པའི་ཕྱིར་རོ། །འོ་ན་གང་ལ་བརྟེན་ན་མཚན་ཉིད་དང་ལྡན་པའི་ བླ་མའི་ བསྟེན་ཞིང་དེས་བྱིན་གྱིས་བརླབས་པ་དང་དབང་བཞི་གསུམ་ དུས་ དང་ཐིག་ལེ་དབབ་བཟློག་གི་ ཐབས་ དང་རིག་མ་ བསྟེན་པ་དང༌། དེ་རྣམས་འཚོགས་པའི་རྒྱུར་ བདག་གི ས་ བསོད་ནམས་ བསགས་པ་ ལས་ཤེས་ པར་ བྱ འོ།། ༈ དམན་པ་འབྲིང་དང་མཆོག་རྣམས་དང༌། །གཞན་དང་གང་དང་དེ་རྣམས་དང༌། །རོ་མཉམ་དེ་ཉིད་བསྒོམས་པ་ཡིས། །འདི་ཀུན་མཉམ་པ་ཉིད་དུ་བལྟ ༑ ༑ ཉམས་སུ་བླང་པའི་ཚུལ་མདོར་བསྟན་པའོ། །རྒྱས་བཤད་ནི་ དམན་པའི་གནས་ནི་ བེམ་པོའོ་རྫས་དང་སྲོག་ཆགས་ཤིན་ཏུ་ ཕྲ་བའི་དོན་ ཆུང་བའོ། ། མཆོག་ནི་དངོས་ པོ་ཆེན་ པོར་བརྗོད་པར་བྱ འོ། ། དབུ་མ་ ནི་ཆེ་ཆུང་ གཉིས་ཀྱིས་སྤངས་པ ས་འབྲིང་པོ་ ཉིད་ དོ། ། གཞན་རྣམས་ཞེས་བྱ་ བ་ནི་ཡུལ་ཅན་ དབང་པོ་དྲུག་ གོ། གང་རྣམས་འདི་རྣམས་ ནི་རིམ་པ་བཞིན་ བརྟན་ པ་ དང་གཡོ་ བའོ། ། འདི་ཀུན་ཞེས་བྱ་ བ་ནི་ཆོས་ཐམས་ཅད་བདག་མེད་པས་ ང་ཉིད་མེད་ པའོ། ། མཉམ་ཉིད་ ནི་རང་བཞིན་མེད་པར་ མཚུངས་པར་འདོད་པ་ཉིད་ དོ། །དེ་ལྟར་ཉམས་སུ་མྱོང་བས་ རོ་མཉམ་ པ་ཡིན་ལ་ དེ་ཉིད་བསྒོམས་པ་ཡིས་ ཐོབ་པའི་ལྷན་སྐྱེས་ཀྱི་ངོ་བོར། ཆོས་ཐམས་ཅད་ མཉམ་ པ་ ཞེས་བྱ་བ ར་ མཚུངས་པར་བརྗོད་ དོ། །ཡེ་ཤེས་ནི་རྣམ་རྟོག་གཅོད་པས་

དེ་ཡི་འཁོར་ལོ་ ཞེས་བརྗོད་ཅིང་དེ་ཉིད་ཉམས་སུ་མྱོང་བས་ རོ་ཞེས་བརྗོད་ དོ། ། བསྒོམ་པ་ ནི་ རོ་གཅིག་ པའི་ངོ་བོར་ མཉམ་པ་ཉིད་ དོ།། ལྷན་ཅིག་སྐྱེས་པ་ འདིས་ནི་ ཆོས་ཉིད་ དོན་གྱིས་ རྟོགས་པར་ བརྗོད་པར་བྱ འོ། །ཆོས་སྐུ་སྤྲོས་བྲལ་གྱི་ཡེ་ཤེས་ ང་ལས་འགྲོ་བ་ སེམས་ཅན་ ཐམས་ཅད་ ཀྱང་ བྱུང་ ཞིང༌། ང་ལས་ ས་འོག་ས་སྟེང་ས་བླའི་ གནས་གསུམ་པོ་ཡང་བྱུང༌། ལ་སྤྲོས་བྲལ་གྱི་ཡེ་ཤེས། །ང་ཡིས་ འཁོར་འདས་ འདི་ཀུན་ ལ་ ཁྱབ་པ་སྟེ། ཆོས་སྐུ་ལས་གཞན་པའི་ འགྲོ་བའི་རང་བཞིན་གཞན་ འགའང་ མ་མཐོང་ ངོ༌། །ལྷན་ཅིག་སྐྱེས་པའི་ཡེ་ཤེས་དེ་ དེ་ལྟར་རྣལ་འབྱོར་པས་ཤེས་ནས། ཤེས་པ་བཞིན་ ཤིན་ཏུ་མཉམ་ པར་ གཞག་ པའི་རྣལ་འབྱོར་ གང་གོམས་པ ར་གྱུར་ན། བསོད་ནམས་ཆུང་བའི་མི་ཡིས་ཀྱང༌། རྣམ་གྲོལ་གྱི་ཡེ་ཤེས་ དེ་ནི་འགྲུབ་པར་ཐེ་ཚོམ་མེད་ དོ། ཁ་ཟས་ བཟའ་ བ་ དང་བཏུང་ བ་འཐུང་བ་ དང་བླུགས་ ནས་འཁྲུད་ པ་དང༌། ཉལ་ བ་ དང་ གཉིད་ ལོག་ པ་ དང་ བསམ་མནོ་ སེམས་པ་ན། ཕྱག་རྒྱ་ཆེན་པོ་མངོན་ དུ་ཐོབ་པར་ འདོད་པ་ དེ་ལ། དེ་ནས་ མྱུར་དུ་ མངོན་དུ་ ཐོབ་པར་ འགྲོ་བར་འགྱུར་ རོ།། ༈ གང་ གི་ ཕྱིར་ཡིད་ཀྱིས་ ཕྱི་ནང་གི་དངོས་པོ་ལ་མཚན་མར་མི་འཛིན་པས་ མི་བསྒོམ་པར། འགྲོ་བ་ དང་ཆོས་ ཐམས་ཅད་བསྒོམ་པར་བྱ་ སྟེ། ཐམས་ཅད་ ཀྱི་ ཆོས་ ཀྱི་ཚུལ་ ནི་ཡོངས་ སུ་ ཤེས་ན། མ་རྟོགས་པའི་ཚེ་ བསྒོམ་པ་ཉིད་ནི་ རྟོགས་པའི་ཚེ་ བསྒོམ་པ་མིན་ ཏེ་བསྒོམ་བྱ་མེད་པའི་ཕྱིར་རོ།། ༈ བརྟན་ པ་སྣོད་ དང་གཡོ་བའི་ བཅུད་ཀྱི་ དངོས་པོ་གང་ ཞིག་སྟེ་ཕྲ་བ། རྩྭ་ དང་ ལྕུག་ མ་དང་ འཁྲི་ཤིང་ལ་སོགས་པ འི་ཕྱི་ནང་གི་དངོས་པོ་ཀུན། བདག་གི་དངོས་པོ་ ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོ འི་རང་བཞིན་ལས་ གཞན་མ་ཡིན་པར་ དམ་པའི་དེ་ཉིད་ངེས་ པར་ བསྒོམ་ པར་ བྱ འོ། ༈ །དེ་ལ་རྩོད་པ་སྤང་བ་ནི། ལྷན་སྐྱེས་ཀྱི་ཡེ་ཤེས་དེས་སེམས་ཅད་ལ་ཁྱབ་ན། སེམས་ཅད་ཐམས་ཅད་འབད་པ་མེད་པར་གྲོལ་བར་འགྱུར་རོ་ཞེ་ན། སེམས་ཅན་ དེ་རྣམས་ ཀྱི་ནང་སེམས་རྟོགས་པའི་

དམ་པ་གཅིག་ ཀྱང་ ཡོད་ པ་ མིན་ པས་མ་གྲོལ་ལོ། །འོ་ན་གང་གིས་གྲོལ་ན་སེམས་ལ་གནས་པའི་ རང་རིག་བདེ་བ་ཆེན་ དཀར་པོ་རྣམ་གསུམ་དང་འཕགས་པའི་གསུང་རབ་ཁ་སྐོང་པོད་གཉིས་པ། མེས་པོའི་ཞུལ་བཞག་ལས། ས་སྐྱ་བཀའ་འབུམ། PAGE 210PAGE 211