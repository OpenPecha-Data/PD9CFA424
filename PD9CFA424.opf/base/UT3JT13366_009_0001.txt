༄༅། །དེ་བཞིན་གཤེགས་པ་ཐམས་ཅད་ཀྱི་གསུང་གི་གསང་བ་འཛིན་པ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱྀ་གསུང་རབ་དཔེ་བསྡུར་མ་པོད་དང་པོ་བཞུགས། ། 

༄༅། །རྒྱུད་ཀྱི་མངོན་པར་རྟོགས་པ་རིན་པོ་ཆེའི་ལྗོན་ཤིང་ཞེས་བྱ་བ་བཞུགས་སོ། ། ༄༅། །རྗེ་བཙུན་བླ་མ་རྣམས་ལ་གུས་པས་ཕྱག་འཚལ་ལོ། །རྡོ་རྗེ་འཆང་དབང་གསུང་གི་རིན་ཆེན་གཏེར། །དྲི་མེད་རྒྱུད་དོན་འབྱེད་པར་བྱེད་པའི་ངག །རྟོག་གེའི་དུག་ཆུས་མ་སྦགས་དེ་ཉིད་དོན། །མཚུངས་མེད་བླ་མའི་གསུང་རབ་རྟག་ཏུ་རྒྱལ། །སྤྲོས་བྲལ་ཐུགས་རྗེའི་བདག་ཉིད་ཅན། །ལྷན་ཅིག་སྐྱེས་པ་བདེ་བ་ཆེ ༑ ༑ རྡོ་རྗེ་འཆང་གཙོ་བླ་ཆེན་ལ། །སྤྱི་བོར་ཐལ་སྦྱར་བཏུད་བྱས་ནས། །རྡོ་རྗེ་ལྟ་བུའི་རྒྱུད་དོན་གྱི། །མངོན་པར་རྟོགས་པ་གསལ་བྱེད་འདི། །མན་ངག་བྲལ་བའི་སྐྱེ་བོ་ལ། །བརྩེ་བས་གསལ་པོར་བྲི་བར་བྱ། །ཡང་དག་པར་རྫོགས་པའི་སངས་རྒྱས་རྗེ་བཙུན་རྡོ་རྗེ་བདག་མེད་མ་ལས་བདེ་བར་གཤེགས་པའི་བཀའ་རབ་འབྱམས་ཀྱི་གསུང་གི་བདུད་རྩི་དུག་ཆུ་དང་བྲལ་བ་གསན་པའི་སྙིམ་པས་ངོམས་པར་གསོལ་བས། སངས་རྒྱས་ཀྱི་གསུང་ལ་ཐུགས་ཀྱི་སྣང་བ་ཐོབ་པའི་སློབ་དཔོན་ཆོས་སྐྱོང་མི་འཕྲོག་པའི་མཁྱེན་རབ་དང་ཐུགས་རྗེར་ལྡན་པའི་དངོས་གྲུབ་ཀྱི་མཆོག་བརྙེས་ནས་རྣལ་འབྱོར་གྱི་དབང་ཕྱུག་བིརྺ་པ་ཞེས་བྱ་བར་ཡོངས་སུ་གྲགས་སོ། །སློབ་དཔོན་ཆེན་པོ་དེའི་ཡང་དག་པའི་གདམས་ངག་ལུང་དང་བཅས་པ་སློབ་དཔོན་ཀ་ཧྣ་ ( ¡¶ ལུ ¡· རྣ་ ) པ་ཞེས་བྱ་བ་ལས་བརྒྱུད་དེ་འོངས་པ་དང་ལྡན་པའི་པཎྜི་ཏ་ག་ཡ་དྷ་ར་དང༌། དཔལ་བིརྺ་པའི་སློབ་མར་ཡང་གྲགས་མོད་ཀྱི་སྤྲུལ་པའི་སྐུ་ཡེ་ཤེས་ཀྱི་མཁའ་འགྲོ་མ་ལས་དངོས་སུ་གསན་ཞིང་མཆོག་གི་དངོས་གྲུབ་བརྙེས་པའི་སློབ་དཔོན་ ( ¡¶ ཞ ¡· + ཆེན་པོ་ ) དཔལ་ཌོམྦི་ཧེ་རུ་ཀའི་གདམས་པ་དང་ལུང་ཕྱིན་ཅི་མ་ལོག་པར་བརྒྱུད་པ་དང་ལྡན་པའི་དགེ་སློང་དཔའ་བོ་རྡོ་རྗེ་ཞེས་བྱའོ། ། དེ་ལྟར་མཁས་པ་གཉིས་ཀྱི་གསུང་གི་བདུད་རྩི་བབས་པ་རྗེ་བཙུན་འབྲོག་མི་ཤཱཀྱ་ཡེ་ཤེས་ལས་བརྒྱུད་པའི་ཧེ་བཛྲ་རྩ་བ་དང༌། བཤད་པའི་རྒྱུད་གསུམ་གཅིག་ཏུ་བསྲེས་པའི་མངོན་པར་རྟོགས་པའི་ཡི་གེ་བླ་མ་གོང་མ་རྣམས་ཀྱིས་མཛད་པ་མི་གསལ་བ་གསལ་བར་མཛད་པའི་ཕྱིར་བདག་གི་བླ་མས་རྒྱུད་ཀྱི་ལུང་རྣམས་གསུངས་པ་བཞིན་ཕྱོགས་གཅིག་ཏུ་བསྡེབས་ཏེ་ཅུང་ཟད་གསལ་བར་མཛད་དོ།

། དེ་ཡང་གསལ་བར་བྱ་བའི་ཕྱིར་སློབ་དཔོན་གྱི་ཞལ་སྔ་ནས་ཀྱང་བྲིས་ཤིག་ཅེས་གསུང་ཞིང༌། རྒྱུད་ཀྱི་དོན་ཤེས་པར་འདོད་པའི་སློབ་མས་ཀྱང་གསོལ་བ་བཏབ་པས་ན་འདི་བྲི་བ་ལ་སྐྱོན་མེད་དོ། །དེ་ཡང་ཧ་ཅང་རྒྱས་པ་དང་བསྡུས་པས་འཇིགས་པས་བླ་མ་རྣམས་ཀྱིས་གསུངས་པ་བཞིན་འབྲི་བར་བྱའོ། །དེ་ལ་གང་ཟག་གི་རྒྱུད་ལ་སྐྱེ་བའི་རིམ་པའི་མངོན་པར་རྟོགས་པ་ནི་གསུམ་སྟེ། རྒྱུའི་རྒྱུད་སྔོན་དུ་འགྲོ་བའི་རྟེན་གྱི་གང་ཟག་དང༌། དེས་ཉམས་སུ་བླང་བའི་ཐབས་ཀྱི་རྒྱུད་དང་ ༑ དེ་ཉམས་སུ་བླངས་པ་ལས་བྱུང་བ་འབྲས་བུའི་རྒྱུད་དོ། །དེ་ཡང་འདུས་པའི་རྒྱུད་ ( ¡¶ ཞ ¡· + ལེའུ་བཅུ་པའི་ ) ཕྱི་མ་ལས། རྒྱུད་ནི་རྒྱུན་ཞེས་བྱ་བ་སྟེ། །རྒྱུད་དེ་རྣམ་པ་གསུམ་དུ་འགྱུར། །གཞི་དང་དེ་ཡི་རང་བཞིན་དང༌། །མི་འཕྲོག་པ་ཡིས་རབ་ཕྱེ་བའོ། །རང་བཞིན་རྣམ་པ་རྒྱུ་ཡིན་ཏེ། །གཞི་ནི་ཐབས་ཞེས་བྱ་བར་བརྗོད ༑ ༑ དེ་བཞིན་མི་འཕྲོག་འབྲས་བུ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ ༑ ༑ ཞེས་གསུངས་པས་སོ། །དེ་ལ་ཐོག་མར་རྒྱུའི་རྒྱུད་སྔོན་དུ་འགྲོ་བ་རྟེན་གྱི་གང་ཟག་ནི་སློབ་དཔོན་གརྦྷ་རི་པས་རྒྱུད་ལ་འཇུག་པ་ཞེས་བྱ་བ་ལས། རྒྱུ་རིགས་སྤང་བྱ་རྐྱེན་ལ་ལྟོས། །གང་ཟག་རྣམ་པ་བཞིར་ནི་བཤད། །ཅེས་པ་ལ་བརྟེན་ནས ༑ གང་ཟག་ནི་བཞི་སྟེ། རྒྱུ་ལ་ལྟོས་པ་དང༌། རིགས་ལ་ལྟོས་པ་དང༌། སྤང་བྱ་ལ་ལྟོས་པ་དང༌། རྐྱེན་ལ་ལྟོས་པའི་གང་ཟག་གོ །དེ་དག་ཀྱང་གསུམ་དུ་འདུ་སྟེ། དང་པོ་ནི་སྤྱིར་འབྲས་བུ་འགྲུབ་པའི་རྒྱུ་དང་ལྡན་པ་དང༌། གཉིས་པ་དང༌། གསུམ་པ་ནི་རྐྱེན་ཐ་དད་པ་ལ་ ¡Ã ཞུགས་ན་ ( ¡¶ ཞ ¡· ལྟོས་ནས་ ) འགྲུབ་ཉེ་བ་དང༌། བཞི་པ་ནི་དེ་དག་གི་གནས་སྐབས་ཀྱི་ཆོས་ལ་ ¡Ã དགོངས་ཏེ་ ( ¡¶ ལུ ¡· བརྟེན་ ཏེ ) གསུངས་པའོ།། དེ་ལ་དང་པོ་ལ་བཞི། སེམས་ཅན་རྣམས་སངས་རྒྱས་ཀྱི་སྙིང་པོ་ཅན་དུ་བསྟན་པ་དང་ ༑ རྒྱུ་གང་གིས་གང་དུ་འཁོར་བ་དང༌། རྐྱེན་གང་གིས་ཇི་སྲིད་ཅིག་ཏུ་འཁོར་བ་དང༌།

སེམས་སྦྱངས་ན་གྲོལ་ ¡Ã བར་འགྱུར་ ( ¡¶ ཞ ¡· - བར་འགྱུར་ ) བའི་ཚུལ་ལོ།། དང་པོ་ནི། རིགས་ཀྱི་སྤྱི་ཉེ་བར་གཟུང་ནས་རིགས་དྲུག་གིས་བསྡུས་པའི་སེམས་ཅན་ཐམས་ཅད་ཀྱང་རྒྱུད་འདིར་འཇུག་པའི་སྐལ་བ་དང་ལྡན་པ་སངས་རྒྱས་ཀྱི་སྙིང་པོ་ཅན་གྱི་རྟེན་གྱི་གང་ཟག་ཡིན་ཏེ། རྩ་རྒྱུད་ཕྱི་མའི་བཞི་པ་ལས། སངས་རྒྱས་མ་ཡིན་སེམས་ཅན་ནི། །གཅིག་ཀྱང་ཡོད་པ་མ་ཡིན་ཏོ། ། དམྱལ་བ་ཡི་དྭགས་བྱོལ་སོང་དང༌། །ལྷ་དང་ལྷ་མིན་མི་རྣམས་དང༌། །བཤང་བའི་སྲིན་བུ་ལ་སོགས་པ། །ལྷ་དང་ལྷ་མ་ཡིན་གྱིས་ཀྱང༌། །བདེ་བ་གང་ཕྱིར་མི་ཤེས་པ། །རྟག་ཏུ་རང་བཞིན་བདེ་བ་ཅན། །འཇིག་རྟེན་ཁམས་ནི་གང་དུ་ཡང༌། །སངས་རྒྱས་གཞན་དུ་རྙེད་མི་འགྱུར། །སེམས་ནི་རྫོགས་པའི་སངས་རྒྱས་ཉིད། །སངས་རྒྱས་གཞན་དུ་བསྟན་པ་མེད། །ཅེས་གསུངས་སོ། །དེ་ལྟར་སེམས་ཅན་ཐམས་ཅད་སངས་རྒྱས་ཀྱི་སྙིང་པོ་ཅན་ཡིན་ན། མདོ་སྡེ་རྒྱན་ལས། རིགས་ཆད་པའི་གང་ཟག་གསུངས་པ། དང་མི་འགལ་ལམ་ཞེ་ན། མི་འགལ་ཏེ། དེ་ནི་སེམས་ཙམ་པའི་དབང་དུ་བྱས་ནས་དྲང་བའི་དོན་གྱི་བཤད་པ་ཡིན་གྱི་འདིར་ནི་རིགས་ཆད་པ་མི་སྲིད་དེ། རྒྱུད་བླ་མ་ལས་ཀྱང༌། རྫོགས་སངས་སྐུ་ནི་འཕྲོ་ཕྱིར་དང༌། །དེ་བཞིན་ཉིད་དབྱེར་མེད་ཕྱིར་དང༌། །རིགས་ཡོད་ཕྱིར་ན་སེམས་ཅན་རྣམས། །རྟག་ཏུ་སངས་རྒྱས་སྙིང་པོ་ཅན། ཞེས་གསུངས་སོ། །དེ་ལྟར་རང་བཞིན་གྱིས་སངས་རྒྱས་ཡིན་ན་འབད་པ་མེད་པར་གྲོལ་བར་འགྱུར་རོ་སྙམ་ན། དེ་ལྟར་རང་བཞིན་གྱིས་དག་ཀྱང་གློ་བུར་གྱི་དྲི་མས་བསྒྲིབས་པའི་ཕྱིར་འཁོར་བ་ཉིད་ཡིན་ ¡Ã ནོ ( ¡¶ ཞ ¡· ཏེ༑སེམས་ཅན་ཐམས་ཅད་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །ཞེས་གསུངས་པས་སོ ) ༑ ༑ གཉིས་པ་རྒྱུ་གང་གིས་གང་དུ་འཁོར་བ་ནི། མ་རིག་པའི་རྩ་བ་ལས་བྱུང་སྟེ ༑ རྟེན་འབྲེལ་བཅུ་གཉིས་ཉོན་མོངས་པ་གསུམ་གྱིས་བསྡུས་ནས་སྐྱེ་བ་ཡིན་ཏེ། རྩ་རྒྱུད་ཕྱི་མའི་བཞི་པ་ལས། བྱིས་པ་མི་ཤེས་པས་བསྒྲིབས་པས། །འདི་ཡི་འགྲོ་བ་མི་ཤེས་པ།

།འགྲོ་བ་དྲུག་གི་སྲིད་པའི་མཐར། །གང་ཞིག་རྨོངས་པ་འཁོར་བར་འགྱུར། །ཞེས་གསུངས་ཏེ་ཞིབ་ཏུ་བླ་མས་བཤད་པར་བྱའོ། །གསུམ་པ་རྐྱེན་གང་གིས་ཇི་སྲིད་ཅིག་ཏུ་འཁོར་བ་ནི། སཾ་པུ་ཊའི་དང་པོའི་དང་པོ་ལས། ཇི་སྲིད་ལུས་ལ་རྣམ་གནས་པ། །དེ་ཡིས་ ( ¡¶ ཞ ¡· སྲིད་ ) ལས་དང་ལས་མིན་འགྱུར། །དགེ་དང་མི་དགེ་གང་ཅུང་ཟད། །བྱས་པའི་ལས་ནི་ཐམས་ཅད་བྱེད། །ཅེས་གསུངས་ཏེ༑ ཇི་སྲིད་དུ་ ¡Ã ངར་འཛིན་པ་དང་ང་ཡིར་འཛིན་པ་མཚན་མར་བཅས་ ( ¡¶ ཞ ¡· ང་དང་ངར་འཛིན་པ་དང་མཚན་མར་འཛིན་ ) པ་ཡོད་པ་དེ་སྲིད་དུ་དངོས་པོ་ལ་མངོན་པར་ཞེན་པ་སྐྱེ་ལ། དེ་ལ་བརྟེན་ཏེ་ཚུལ་བཞིན་མ་ཡིན་པ་ཡིད་ལ་བྱེད་པ་སྐྱེ་སྟེ། དེ་དག་ནི་ཉོན་མོངས་པའི་ཀུན་ནས་ཉོན་མོངས་པ་སྟེ་མ་རིག་པ་ཡིན་ལ། དེ་ལ་བརྟེན་ཏེ་ལས་ཀྱི་ཀུན་ནས་ཉོན་མོངས་པ་སྐྱེ་ཞིང་ ( ¡¶ ཞ ¡· - ཞིང་ ) ། དེ་ལས་སྐྱེ་བའི་ཀུན་ནས་ཉོན་མོངས་པ་སྟེ། རྟེན་འབྲེལ་བཅུ་གཉིས་ཉོན་མོངས་པ་གསུམ་གྱིས་བསྡུས་པས་འཁོར་བར་འཁྱམ་ཞེས་བྱ་བའི་དོན་ཏོ། །འཁོར་བར་འཁྱམ་པའི་ཚུལ་རྒྱས་པར་གཞན་དུ་ ¡Ã ཤེས་པར་ ( ¡¶ ཞ ¡· བཙལ་བར་ ) བྱའོ། །བཞི་པ་སེམས་སྦྱངས་ན་གྲོལ་བར་འགྱུར་བ་ནི། དེ་ལྟར་སེམས་རང་བཞིན་གྱིས་དག་ཀྱང་གློ་བུར་གྱི་དྲི་མས་འཁོར་བར་འགྱུར་པས་ན། འདི་ལ་བྱེད་པ་པོ་གཞན་མེད་ཅིང་སེམས་ཉིད་རྟོགས་པ་དང་མ་རྟོགས་པའི་དབྱེ་བས་འཁོར་བ་དང་མྱ་ངན་ལས་འདས་པར་འགྱུར་བས་སེམས་འདི་ལེགས་པར་སྦྱང་བར་བྱ་བ་བསྟན་པ་ནི། གུར་ལེའུ་དང་པོ་ལས། སེམས་ཀྱི་རྡོ་རྗེ་ལས་བྱུང་བ། །སེམས་ཅན་སྣ་ཚོགས་རང་བཞིན་ཅན།། སེམས་ནི་རང་གི་རྣམ་རྟོག་གིས། །སྐྱེ་བོ་དྲི་མས་ནག་པོར་བྱས། །དེ་ཕྱིར་ཀུན་ཏུ་རབ་འབད་པས། །སེམས་ཀྱི་རྡོ་རྗེ་སྦྱང་བར་བྱ། །སེམས་དག་པ་ནི་བདེ་བ་ཡིན།། ཉོན་མོངས་དུག་ནི་ཐམས་ཅད་འཕྲོག །ཅེས་གསུངས་སོ། །དོ་ཧ་ལས་ཀྱང་སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བ ༑༑ འདོད་པའི་འབྲས་བུ་ཐམས་ཅད་སྟེར་བྱེད་པའི།

།ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་སོ། །སེམས་དེ་ཡང་ཐོག་མ་དང༌། ཐ་མ་དང༌། རྟག་པ་དང༌། ཆད་པ་ལས་ཡོངས་སུ་གྲོལ་བས་ནམ་མཁའ་ལྟ་བུ་སྟེ། རྡོ་རྗེ་གུར་ལས ༑ ཇི་སྲིད་ནམ་མཁའ་མི་འཇིག་པ། །ནམ་མཁའ་ཇི་བཞིན་དེ་བཞིན་སེམས།། ཞེས་གསུངས་སོ། །དེ་དག་ནི་རྒྱུ་ལ་ལྟོས་པའི་རྟེན་གྱི་གང་ཟག་ཅེས་བྱ་བ་རྒྱུད་འདིར་འཇུག་ཏུ་རུང་བའི་སྐལ་བ་དང་ལྡན་པའི་གང་ཟག་སྟེ། འདི་ནི་རྒྱུའི་རྒྱུད་ཅེས་བྱའོ། །རིགས་ལ་ལྟོས་པ་དང༌། སྤང་བྱ་ལ་ལྟོས་པའི་གང་ཟག་འདི་གཉིས་ནི་རྐྱེན་ཐ་དད་ལ་ཞུགས་ན་གྲུབ་ཉེ་བའི་གང་ཟག་ཅེས་བྱ་བ་ཡིན་ཏེ། གང་ཟག་གི་ཁམས་དང་བག་ལ་ཉལ་དང་རྗེས་སུ་མཐུན་པའི་ཕྱིར་བཅོམ་ལྡན་འདས་ཀྱིས་ལམ་སྣ་ཚོགས་སུ་གསུངས་པ་ཡིན་ནོ། །དེ་ལ་དང་པོ་རིགས་ལ་ལྟོས་པ་ལ་ཡང་རྩ་རྒྱུད་ཕྱི་མའི་བཅུ་གཅིག་པ་ལས། གང་གི་སྲིན་ལག་རྩ་བ་ལ། །རྡོ་རྗེ་རྩེ་དགུ་པར་ ¡Ã བྱུང་བ ( ¡¶ ཞ ¡·¡¶ ལུ ¡· གྱུར་པ ) ། །མི་བསྐྱོད་པ་ཡི་རིགས་མཆོག་ཉིད། །ཅེས་བྱ་བ་ལ་སོགས་པ་དང༌། ¡Ã གཉིས་པ་ནི། ( ¡¶ ཞ ¡·¡¶ ལུ ¡· - གཉིས་པ་ནི། ) རྣལ་འབྱོར་པ་གང་ནག་པོ་ཆེ། །དེ་ཡི་ལྷ་ནི་མི་བསྐྱོད་པ། །ཞེས་བྱ་བ་ལ་སོགས་པ་རྒྱས་པར་ཤེས་པར་བྱའོ། །སྤང་བྱ་ལ་ལྟོས་པ་ནི། གུར་ལེའུ་དང་པོ་ལས། འདོད་ཆགས་ཞེ་སྡང་གཏི་མུག་དང༌། །ང་རྒྱ་སེར་སྣའི་སྐྱེ་བོ་རྣམས། །བསྡུ་ཕྱིར་རང་གི་འཁོར་ལོ་ལ།། རྡོ་རྗེའི་གཟུགས་ནི་དུ་མ་འཛིན། །ཅེས་གསུངས་ཏེ། གང་ཞེ་སྡང་ཤས་ཆེ་བ་ནི་མི་བསྐྱོད་པའི་རིགས་ཡིན་ནོ་ཞེས་བྱ་བ་ལ་སོགས་པ་རྒྱས་པར་ཤེས་པར་བྱའོ།། རྐྱེན་ལ་ལྟོས་པའི་གང་ཟག་ནི་གོང་དུ་བསྟན་པའི་གང་ཟག་གསུམ་པོ་དེའི་གནས་སྐབས་ཀྱི་ཆོས་ཀྱི་མིང་བཏགས་པ་ཡིན་ཏེ། རྩ་རྒྱུད་ཕྱི་མའི་གཉིས་པ་ལས ༑ མཚམས་མེད་ལྔ་ནི་བྱེད་པ་དང༌། །སྲོག་ཆགས་གསོད་ལ་དགའ་བ་དང༌། །གཞན་ཡང་སྐྱེ་བ་དམན་གང་དང༌། །རྨོངས་དང་མ་རུངས་ལས་བྱེད་དང༌། ། ( ¡¶ ཞ ¡· + གཟུགས་ངན་ཡན་ལག་མ་ཚང་བ།། ) དེ་རྣམས་ཀྱིས་ཀྱང་འགྲུབ་པར་གྱུར།

།ཞེས་བྱ་བ་ལ་སོགས་པ་གསུངས་སོ། །རྒྱུའི་རྒྱུད་སྔོན་དུ་འགྲོ་བ་རྟེན་གྱི་གང་ཟག་གི་དབྱེ་བ་དང་བཅས་པ་བསྟན་ཟིན་ཏོ།། །། ཐབས་ཀྱི་རྒྱུ་ལ་གཉིས། སྐལ་བ་མེད་ ( ¡¶ ཞ ¡· དམན་ ) པ་རིམ་གྱིས་འཇུག་པ་དང༌། སྐལ་བ་དང་ལྡན་པ་འདི་ཉིད་ལ་ཅིག་ཅར་དུ་འཇུག་པའོ། །དང་པོ་ནི། རྩ་རྒྱུད་ཕྱི་མའི་གཉིས་པ་ལས། དགེ་བ་བཅུ་ལ་གོམས་པ་དང༌། །བླ་མ་ལ་གུས་དབང་པོ་དུལ། །ང་རྒྱལ་ཁྲོ་ལས་རྣམ་པར་གྲོལ། །དེས་ནི་རེ་ཞིག་ངེས་འགྲུབ་འགྱུར ༑ ༑ ཞེས་གསུངས་སོ། །གཉིས་པའང་སཾ་པུ་ཊའི་བཅུ་པའི་དང་པོ་ལས། ཐོག་མར་དཀྱིལ་འཁོར་ཆེན་པོ་ཡི། །སྙིང་ག་ཡི་ནི་དཀྱིལ་འཁོར་དུ། །རང་གི་དབང་སོགས་རྒྱས་པ་ཡིས། །རྡོ་རྗེ་སློབ་དཔོན་འགྲུབ་པར་འགྱུར། །ཞེས་གསུངས་པ་ཡིན་ནོ། །དེ་དག་ཀྱང་ཞིབ་ཏུ་བརྗོད་ན། དང་པོ་རིམ་གྱིས་འཇུག་པ་ལ་ཡང་གཉིས། ཐུན་མོང་གི་ཐེག་པ་ལ་རིམ་གྱིས་བསླབ་པ་དང༌། ཐུན་མོང་མ་ཡིན་ ¡Ã པའི་ཐེག་པ་ ( ¡¶ ཞ ¡· པ་ ) ལ་རིམ་པས་བསླབ་པའོ། །དང་པོ་ལ་གཉིས། སྤྱོད་པ་རིམ་པ་ཅན་ལ་བསླབ་པ་དང་ལྟ་བ་རིམ་པ་ཅན་ལ་བསླབ་པའོ། །དེ་དག་ཀྱང་རིམ་པས་ཇི་ལྟར་འཇུག་ཅེ་ན། རྩ་རྒྱུད་ཕྱི་མའི་བརྒྱད་པ་ལས། སྐལ་མེད་སེམས་ཅན་གདུལ་དཀའ་བ། །གང་གིས་འདུལ་བར་འགྱུར་བ་ལགས། །བཅོམ་ལྡན་འདས་ཀྱིས་བཀའ་སྩལ་པ། །དང་པོ་གསོ་སྦྱོང་སྦྱིན་པར་བྱ། །དེ་རྗེས་བསླབ་པའི་གནས་བཅུ་ཉིད། །དེ་ལ་བྱེ་བྲག་སྨྲ་བ་བསྟན། །མདོ་སྡེ་པ་ཡང་དེ་བཞིན་ནོ།། དེ་ལ་རྣལ་འབྱོར་སྤྱོད་པ་ཉིད། །དེ་ཡི་རྗེས་སུ་དབུ་མ་བསྟན། །སྔགས་ཀྱི་རིམ་པ་ཀུན་ཤེས་ནས། །དེ་རྗེས་ཀྱེ་ཡི་རྡོ་རྗེ་བརྩམ། །སློབ་མས་གུས་པར་བླངས་ནས་ནི ༑༑ འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་སོ། དེ་དག་གིས་ནི་འདི་སྐད་བསྟན་པ་ཡིན་ཏེ། བློ་གྲོས་རྒྱ་ཆུང་བའི་རྟེན་གྱི་གང་ཟག་ཐོག་མ་ཉིད་ནས་རྡོ་རྗེ་ཐེག་པ་ཐོས་པས་འཇིག་པར་གྱུར་པ་རྣམས་རིམ་གྱིས་བློ་སྦྱང་བར་བྱའ ོ།། དེའང་ལྟ་བ་དང༌། སྤྱོད་པ་རིམ་གྱིས་བསླབ་པའི་སྤྱོད་པ་རིམ་པ་ཅན་ལ་བཞི་ལས་ཕྱེ་བའི་བཅུར་འགྱུར་ཏེ།

སྐྱབས་སུ་འགྲོ་བ་དང༌། དུས་ཚིགས་ཀྱི་གསོ་སྦྱོང་དང༌། སོ་སོར་ཐར་པ་གཏན་ཁྲིམས་བདུན་དང༌། དུས་ནམ་སྐྱེ་ངེས་པ་མེད་པའི་སེམས་བསྐྱེད་པའོ། །དེ་ལ་དགེ་བའི་བཤེས་གཉེན་གྱིས་གང་ཟག་བློ་དམན་པ་བཀྲི་བར་འདོད་པས། ཐོག་མར་ཚེ་འདིའི་སྤྱོད་ཡུལ་མི་རྟག་པར་བསྟན་པས་སྐྱོ་བ་བསྐྱེད་ནས་ཚེ་འདིའི་མངོན་པར་ཞེན་པ་དོར་ཏེ། ལྷ་མི་ཙམ་འདོད་པར་གྱུར་པའི་བློ་སྐྱེས་པ་དང༌། གསོ་སྦྱོང་སྦྱིན་པར་བྱ་སྟེ། གསོ་སྦྱོང་འདིའང་དང་པོ་སྐྱབས་སུ་འགྲོ་བ་སྔོན་དུ་སོང་བ་ལས་ ( ¡¶ ཞ ¡·¡¶ ལུ ¡· ལ་ ) སྐྱེའི། གཞན་ལ་ནི་མ་ཡྀན་ཏེ། མཛོད་ལས། གཞན་ལ་བསྙེན་གནས་ཡོད་མོད་ཀྱི། །སྐྱབས་སུ་མ་སོང་བ་ལ་མེད། །ཅེས་བྱ་བ་དང་ ༑ སྐྱབས་གསུམ་བདུན་ཅུ་པ་ལས་ཀྱང༌། གསུམ་ལ་སྐྱབས་འགྲོའི་དགེ་བསྙེན་ནི། །དེ་ནི་སྡོམ་བརྒྱད་རྩ་བ་ཡིན། །ཞེས་གསུངས་སོ། །སྐྱབས་སུ་འགྲོ་བ་ལ་བདུན། རྒྱུ་གང་གིས་སྐྱབས་སུ་འགྲོ་བ་དང༌། ཡུལ་གང་ལ་སྐྱབས་སུ་འགྲོ་བ་དང་ ༑ ཚུལ་ཇི་ལྟར་སྐྱབས་སུ་འགྲོ་བ་དང༌། དེའི་ཕན་ཡོན་དང༌། བསླབ་བྱ་དང༌། སྒྲའི་དོན་དང༌། དབྱེ་བ་དང༌། ཁྱད་པར་བཞག་པ་བསྟན་པའོ། །དེ་ལ་དང་པོ་རྒྱུ་ནི་རང་འཇིགས་པ་དང་ཡུལ་ལ་དད་པ་སྟེ། གཉིས་ཀྱི་སྒོ་ནས་སྐྱབས་སུ་འགྲོ་སྟེ། ཇི་སྐད་དུ། མདོ་ལས། འཇིགས་པས་ཉེན་པའི་མི་རྣམས་ནི། །ཕལ་ཆེར་རྀ་དང་ནགས་ཚལ་དང༌། །ལྗོན་ཤིང་སོགས་ལ་སྐྱབས་འགྲོ་སྟེ། །སྐྱབས་དེ་མཆོག་གྱུར་མ་ཡིན་ལ། །སྐྱབས་དེ་ལ་ནི་བརྟེན་ནས་ཀྱང༌། །སྡུག་བསྔལ་ཀུན་ལས་མི་གྲོལ་བས ༑ ༑ གང་ཚེ་གང་ཞིག་སངས་རྒྱས་དང༌། །ཆོས་དང་དགེ་འདུན་ལ་སྐྱབས་སོང་ ༑ ༑ སྐྱབས་དེ་ལ་ནི་བརྟེན་ནས་ཀྱང༌། །སྡུག་བསྔལ་ཀུན་ལས་གྲོལ་བར་འགྱུར ༑ ༑ ཞེས་གསུངས་ཏེ། སྡུག་བསྔལ་གྱིས་འཇིགས་པ་འདིའང་ཚེ་འདིའི་སྡུག་བསྔལ་དང༌། ངན་སོང་གི་སྡུག་བསྔལ་དང༌། འཁོར་བའི་སྡུག་བསྔལ་གྱི་འཇིགས་པ་རྣམས་སྐྱབས་སུ་འགྲོ་ཞེས་བྱ་བའི་དོན་ནོ། །ཡང་རྒྱུ་གཉིས་པ་ཡུལ་ལ་དད་པ་ཐོབ་ནས་སྐྱབས་སུ་འགྲོའི།

དད་པ་མེད་ན་མ་ཡིན་ཏེ། མདོ་ལས། དད་པ་མེད་པའི་མི་རྣམས་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ ༑༑ མྱུ་གུ་སྔོན་པོ་ཇི་བཞིན་ནོ། །ཞེས་གསུངས་པ་ལྟ་བུའོ། །དད་པ་འདིའང་ཡུལ་གྱི་ཡོན་ཏན་ཅི་རིགས་པ་ཐོས་ ( ¡¶ ཞ ¡· ( ¡¶ ལུ ¡· ཐོབ་ ) པ་ལ་བརྟེན་ནས་སྐྱེ་སྟེ། ལྷ་ལས་ཕུལ་དུ་བྱུང་བར་བསྟོད་པ་ལས། སྙིང་ནས་དད་དམ་ཇི་ལྟར་དགའ་བ་དང༌། །ཐེ་ཚོམ་གྱིས་སམ་གཞན་གྱི་ངོར་ཡང་རུང༌། །གང་ཞིག་ཐུབ་དབང་ཟླ་བ་དེར་ཕྱག་བྱེད ༑ ༑ དེས་ནི་ལྷ་ཡི་བདེ་བ་ཕུན་ཚོགས་ཐོབ། །ཅེས་གསུངས་པ་ལྟ་བུ་སྟེ། དེ་ལ་མི་བརྟན་པའི་དད་པ་ནི། འཇིགས་པས་ཉེན་པ་རྣམས་ཀྱི་ཡུལ་འདི་ནི་མཆོག་ཏུ་གྱུར་པ་སྐྱོབས་པའོ་ཞེས་ཐོས་པས། གཞན་གྱི་ངོ་དང་ཐེ་ཚོམ་སྐྱེས་པ་ལ་སོགས་པའི་སྒོ་ནས་སྐྱབས་སུ་འགྲོ་བ་ནི་མི་བརྟན་པའི་སྐྱབས་འགྲོ་ཞེས་བྱའོ། །དཀོན་མཆོག་གསུམ་གྱི་ཡོན་ཏན་ཅི་རིགས་པ་ཐོས་ནས་དེ་ལ་དད་པ་ཐོབ་པ་ནི་བརྟན་པའི་དད་པ་ཡིན་ཏེ། མདོ་ལས། སངས་རྒྱས་ལ་ཐོས་ནས་དད་པ་ཐོབ་པ་དང༌། ཆོས་ལ་ཐོས་ནས་དད་པ་ཐོབ་པ་དང༌། དགེ་འདུན་ལ་ཐོས་ནས་དད་པ་ཐོབ་པ་ནི་ཆེས་ཉུང་ངོ༌། །ཞེས་གསུངས་པ་ལྟ་བུའོ།

།དེ་ལ་བརྟེན་དེ་སྐྱེས་པ་ནི་བརྟན་པའི་སྐྱབས་སུ་འགྲོ་བའོ། །གཉིས་པ་སྐྱབས་སུ་འགྲོ་བའི་ཡུལ་ཤེས་པ་འདིའང་རྒྱས་པར་ཤེས་པ་ལ་ཚད་མེད་དེ། མདོར་བསྡུ་ན་སྐྱོན་གྱི་རྣམ་པ་འགའ་ ( ¡¶ ཞ ¡· + ཡང་ ) མེད་ཅིང༌། ཡོན་ཏན་གྱྀ་རྣམ་པ་མཐའ་དག་དང་ལྡན་པའི་གང་ཟག་ཟླ་མེད་པ་ནི་སངས་རྒྱས་ཡིན་ལ། དེས་ཐུགས་སུ་ཆུད་པའི་ལམ་སྡུག་བསྔལ་སེལ་བའི་ཐབས་ནི་ཆོས་ཡིན་ལ། དེའི་བཀའ་བཞིན་དུ་རྗེས་སུ་སྒྲུབ་པའི་གྲོགས་ནི་དགེ་འདུན་ཞེས་བྱ་བ་འདི་ཙམ་ཞིག་ཤེས་པ་ལ་བརྟེན་ཏེ་སྐྱབས་སུ་འགྲོ་བ་སྐྱེའོ། །དེ་སྐད་དུ་མཛོད་ལས། གང་ཞིག་གསུམ་ལ་སྐྱབས་འགྲོ་དེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་དང༌། །མྱ་ངན་འདས་ལ་སྐྱབས་སུ་འགྲོ།། ཞེས་གསུངས་པ་ལྟ་བུའོ། །གསུམ་པ་སྐྱབས་སུ་འགྲོ་བའི་ཚུལ་ནི། འདི་ལྟར་འཇིགས་པ་དང་དད་པ་ཐོབ་པ་དེས་སྤྱིར་དཀོན་མཆོག་གསུམ་ ( ¡¶ ཞ ¡·¡¶ ལུ ¡· + ཀ་ ) ལ་མགོན་དང་སྐྱབས་སུ་འཛིན་པ་ཡིན་ཏེ། དེའང་སངས་རྒྱས་ལ་སྟོན་པ། ཆོས་ལ་ལམ ༑ དགེ་འདུན་ལ་གྲོགས་སུ་འཛིན་པ་ཡིན་ནོ། །བཞི་པ་དེ་ལྟར་སྐྱབས་སུ་སོང་བའི་ཕན་ཡོན་ནི་ལྔ་སྟེ། སྡོམ་པ་ཐམས་ཅད་སྐྱེ་བའི་རྒྱུ་ཡིན་པ་དང༌། བསྲུང་བ་ཆེན་པོར་འགྱུར་བ་དང༌། ལོག་པར་མོས་པའི་ལས་ཀྱི་སྒྲིབ་པ་སྲབ་པ་དང༌། དམ་པ་ ¡Ã དམ་པ་ ( ¡¶ ཞ ¡· - དམ་པ་ ) ཞེས་བྱ་བའི་གྲངས་སུ་བགྲང་བ་དང༌། བསྟན་པ་ལ་དགའ་བའི་ལྷ་རྣམས་ཀྱིས་བསྲུང་བའོ། །དང་པོ་ནི། སྐྱབས་གསུམ་བདུན་ཅུ་པ་ལས ༑ གསུམ་ལ་སྐྱབས་འགྲོའི་དགེ་བསྙེན་ནི། །དེ་ནི་སྡོམ་བརྒྱད་རྩ་བ་ཡིན།། ཞེས་གསུངས་སོ། །གཞན་ནི་ཤེས་པར་ཟད་དོ། །ལྔ་པ་བསླབ་བྱ་ནི་ ¡Ã གཉིས་ཏེ༑ ( ¡¶ ཞ ¡· - གཉིས་ཏེ། ) ཐུན་མོང་གི་བསླབ་བྱ་དང༌། སོ་སོའི་བསླབ་བྱའོ། །ཐུན་མོང་གི་བསླབ་བྱ་ནི། སྐྱེས་བུ་དམ་པ་དང་འགྲོགས་པ་དང༌། དམ་པའི་ཆོས་ཉན་པ་དང་ ༑ ཚུལ་བཞིན་དུ་ཡིད་ལ་བྱ་བ་དང༌། ཆོས་དང་རྗེས་སུ་མཐུན་པས་ཆོས་བསྒྲུབ་པ་ཞེས་བྱ་ ¡Ã བ་བཞིའོ

( ¡¶ ཞ ¡· བའོ ) ། །ཡང་བཞི་སྟེ། དབང་པོ་མི་རྒོད་པར་བྱ་བ་དང༌། སེམས་ཅན་ལ་སྙིང་བརྩེ་བར་བྱ་བ་དང༌། དུས་དུས་སུ་དཀོན་མཆོག་མཆོད་པ་ལ་བརྩོན་པར་བྱ་བ་དང༌། སྡོམ་པ་ཅི་ནུས་པ་ཡང་དག་པར་བླང་བར་བྱ་བའོ ༑ ༑ སོ་སོའི་བསླབ་བྱ་ནི། འཕགས་པ་མྱ་ངན་ལས་འདས་པ་ཆེན་པོའི་མདོ་ལས་གསུངས་པ། གང་ཞིག་སངས་རྒྱས་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་ནོ།། དམ་པའི་ཆོས་ལ་སྐྱབས་ཚོལ་ན། །འཚེ་ཞིང་གསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་སོང་བས། །མུ་སྟེགས་ཅན་ལ་ཕྱག་མི་བྱ། །ཞེས་གསུངས་པ་ལྟ་བུའོ། །གཞན་ ( ¡¶ ཞ ¡· + ཡང་ ) བླ་མ་རྣམས་ཀྱི་གསུང་གི་མན་ངག་གིས་ཀྱང་སྦྱར་ལ་ཤེས་པར་བྱའོ། །དྲུག་པ་སྒྲའི་དོན་ནི། ཚེ་འདིའི་འཇིགས་པ་དང༌། ཕ་རོལ་གྱི་ངན་སོང་གི་འཇིགས་པ་དང༌། འཁོར་བའི་འཇིགས་པ་རྣམས་ལས་སྐྱོབ་པས་ན་སྐྱབས་ཡིན་ལ། དེར་འགྲོ་བས་ནི་སྐྱབས་སུ་འགྲོ་བ་སྟེ། དཔེར་ན་ཆར་གྱི་འཇིགས་པས་བྲག་སྐྱིབས་སུ་འགྲོ་བ་ལྟ་བུ་སྟེ། ཇི་སྐད་དུ། ¡Ã མདོ་སྡེ་རྒྱན་ལས། ( ¡¶ ཞ ¡· - མདོ་སྡེ་རྒྱན་ལས། ) འཚེ་བ་དག་ནི་ཐམས་ཅད་དང༌། །འཇིག་ཚོགས་ཐེག་པ་དམན་པ་དང༌། །ཐབས་མ་ཡིན་དང་ངན་སོང་ལས། །སྐྱོབ་ཕྱིར་སྐྱབས་ཀྱི་དམ་པ་ཡིན ༑ ༑ ཞེས་གསུངས་པ་ལྟ་བུའོ། །བདུན་པ་དབྱེ་བ་དང་ཁྱད་པར་བཞག་པ་ནི། རྒྱུ་དང་འབྲས་བུར་དབྱེ་བ་དང༌། ཐུན་མོང་དང་ཐུན་མོང་མ་ཡིན་པར་དབྱེ་བའོ། ། དང་པོ་ལ་རྒྱུའི་སྐྱབས་འགྲོ་ནི། སྟོན་པ་དང༌། ལམ་དང༌། གྲོགས་སུ་འཛིན་པ་ཡིན་ལ། འབྲས་བུའི་སྐྱབས་སུ་འགྲོ་བ་ནི། དེའི་གནས་ཐོབ་པར་འདོད་པའོ། ། ཐུན་མོང་དང་ཐུན་མོང་མ་ཡིན་པའི་དབྱེ་བ་ནི། གང་ཟག་གི་དབང་དུ་བྱས་པའི་དབྱེ་བ་ཡིན་ཏེ། འཇིག་རྟེན་པའི་གང་ཟག་གམ། ཉན་ཐོས་སམ། རང་སངས་རྒྱས་ཀྱི་གང་ཟག་གིས་སྐྱབས་སུ་འགྲོ་བ་ནི་ཐུང་མོང་གི་སྐྱབས་སུ་འགྲོ་བ་ཡིན་ལ། ཐེག་པ་ཆེན་པོའི་གང་ཟག་གིས་སྐྱབས་སུ་འགྲོ་བ་ནི་ཐུན་མོང་མ་ཡིན་པའི་སྐྱབས་སུ་འགྲོ་བའོ།

།འདི་གཉིས་ལ་ཁྱད་པར་ཅི་ཡོད་ཅེ་ན། འབྲས་བུའི་སྐྱབས་གནས་ཀྱི་ཁྱད་པར་དང༌། རྒྱུའི་ཁྱད་པར་དང༌། དུས་ཀྱི་ཁྱད་པར་དང༌། ཆེད་དུ་བྱ་བའི་ཁྱད་པར་རོ། །དང་པོ་ནི་རྒྱུའི་སྐྱབས་འགྲོའི་གནས་ལ་ཁྱད་པར་མེད་དེ། ཐམས་ཅད་ཀྱང་དཀོན་མཆོག་གསུམ་ལ་སྐྱབས་སུ་འགྲོའོ། །འབྲས་བུའི་སྐྱབས་གནས་ནི་ཉན་ཐོས་དགེ་འདུན་ལ་སྐྱབས་སུ་འགྲོ་སྟེ། དགྲ་བཅོམ་པ་ཐོབ་པར་འདོད་ ¡Ã པས་སོ ( ¡¶ ཞ ¡· པའོ ) རང་སངས་རྒྱས་ཆོས་ལ་སྐྱབས་སུ་འགྲོ་སྟེ། རྟེན་འབྲེལ་རྟོགས་པར་འདོད་པས་སོ། །ཐེག་པ་ཆེན་པོ་པ་ ( ¡¶ ཞ ¡· - པ་ ) སངས་རྒྱས་ལ་སྐྱབས་སུ་འགྲོ་སྟེ ༑ རང་དང་གཞན་གྱི་དོན་མཐའ་དག་ཆུབ་ ( ¡¶ ཞ ¡· སྒྲུབ་ ) པ་སངས་རྒྱས་ལས་མེད་ལ་དེ་ཐོབ་པར་འདོད་པའི་ཕྱིར་ཏེ། རྒྱུད་བླ་མ་ལས། སྤང་ཕྱིར་བསླུ་བའི་ཆོས་ཅན་ཕྱིར ༑ ༑ མེད་ཕྱིར་འཇིག་དང་བཅས་པའི་ཕྱིར། །ཆོས་རྣམས་གཉིས་དེ་ ( ¡¶ ཞ ¡·¡¶ ལུ ¡· དང་ ) འཕགས་པའི་ཚོགས། །གཏན་གྱྀ་སྐྱབས་མཆོག་མ་ཡིན་ཏེ། །དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཉིད། །ཐུབ་པ་ཆོས་ཀྱི་སྐུ་ཅན་ཕྱིར ༑ ༑ ཚོགས་ཀྱང་དེ་ཡི་མཐར་ཐུག་ཕྱིར། །ཞེས་གསུངས་པ་ལྟ་བུའོ།། རྒྱུའི་ཁྱད་པར་ནི། ཐུན་མོང་གི་རྒྱུ་ནི་དད་པ་ཡིན་པར་སྔར་བསྟན་ལ། ཐུན་མོང་མ་ཡིན་པའི་རྒྱུ་ནི་སྙིང་རྗེའོ། །དུས་ཀྱི་ཁྱད་པར་ནི། ཐུན་མོང་བ་ཇི་སྲིད་འཚོའི་བར་ཡིན་ལ། ཐུན་མོང་མ་ཡིན་པ་བྱང་ཆུབ་ ( ¡¶ ཞ ¡· + མ་ ) ཐོབ་ཀྱི་བར་ཡིན་ནོ། །ཆེད་དུ་བྱ་བ་ནི་ཐུན་མོང་བ་རང་འཇིགས་པ་ལས་སྒྲོལ་བའི་ཕྱིར་ཡིན་ལ། ཐུན་མོང་མ་ཡིན་པ་གཞན་སྐྱབས་པའི་ཕྱིར་ཡིན་ནོ། །འདིར་ཐུན་མོང་བའི་སྐྱབས་སུ་འགྲོ་བའི་སྐབས་ཡིན་ཀྱང་དེའི་ཞར་ལ་རབ་ཏུ་ཕྱེ་བ་བསྟན་པས་ཁྱད་པར་བཞག་པ་བྱས་པ་ཡིན་ནོ། །དེ་ལྟར་སྐྱབས་སུ་འགྲོ་བ་སྐྱེས་པ་དེ་ལ་གསོ་སྦྱོང་སྦྱིན་པར་བྱའོ ༑༑ གསོ་སྦྱོང་ལ་བཞི། མིང་གི་དོན་དང༌། བསླབ་བྱ་དང༌། ཆོ་ག་དང༌། དགོས་པའོ། །དེ་ལ་མིང་གི་དོན་ནི་དགེ་བའི་ས་བོན་གསོ་ཞིང་སྡིག་པ་སྦྱོང་བས་ན་གསོ་སྦྱཽང་ཡིན་ལ།

འཕགས་པ་རྣམས་ལ་ཉེ་བར་བསྙེན་པས་ན་བསྙེན་གནས་ཞེས་ཀྱང་བྱ་བ་ཡིན་ནོ། །དེ་སྐད་དུ། གང་ཕྱིར་དགེ་བ་མ་ལུས་གསོ་བ་དང༌། ། རྙེད་པའི་སྡིག་པ་འདིར་ནི་དག་བྱེད་པ། །དེས་ན་གསོ་དང་སྡིག་པ་དག་བྱེད་པས ༑ ༑ དེ་བཞིན་གཤེགས་པས་གསོ་སྦྱོང་ཞེས་སུ་གསུངས། ། ¡Ã ཞེས་གསོ་སྦྱོང་གི་ཆོ་ག་ལས་ ( ¡¶ ཞ ¡· འདུལ་བའི་ལུང་ལས་ ) གསུངས་པ་ལྟ་བུའོ། །གཉིས་པ་བསླབ་བྱ་ནི ༑ གསུམ་ལས་ཕྱེ་བའི་བརྒྱད་དེ། མཛོད་ལས། ཚུལ་ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་ ¡Ã གསུམ་རིམ་གོ་རིམ་ ( ¡¶ ཞ ¡· དེ་བཞིན་གསུམ་རིམ་ ) བཞིན། །ཞེས་བཤད་པ་ལྟ་བུ་སྟེ། སྲོག་གཅོད་པ་དང་ ༑ མ་བྱིན་པར་ལེན་པ་དང༌། མི་ཚངས་པར་སྤྱོད་པ་དང༌། བརྫུན་དུ་སྨྲ་བ་དང་བཞི་སྤོང་བ་ནི་ཚུལ་ཁྲིམས་ཀྱི་ཡན་ལག་བཞི་ ( ¡¶ ཞ ¡· - བཞི་ ) ཡིན་ལ། ཆང་སྤོང་བ་ནི་བག་ཡོད་པའི་ཡན་ལག་སྟེ་གཅིག་གོ ཁྲི་སྟན་མཐོན་པོ་དང༌། མལ་སྟན་ཆེན་པོ་ནི་མལ་སྟན་སྤོང་བ་དང་འབྲེལ་བའི་བརྟུལ་ཞུགས། དུས་མ་ཡིན་པའི་ཁ་ཟས་སྤོང་བ་ནི་ཁ་ཟས་དང་འབྲེལ་བའི་བརྟུལ་ཞུགས། གླུ་གར་དང་རོལ་མོ་དང་རྒྱན་བྱུག་པ་ཁ་དོག་འཆང་བ་ལ་སོགས་པ་སྤོང་བ་ནི་སྒེག་པ་སྤོང་བའི་བརྟུལ་ཞུགས་སོ། །དེ་ལྟར་གསུམ་ནི་བརྟུལ་ཞུགས་ཀྱི་ཡན་ལག་གསུམ་སྟེ་དེ་ལྟར་ན་ཡན་ལག་བརྒྱད་དོ། །གསུམ་པ་ཆོ་ག་ནི་གཞན་དུ་ཤེས་པར་བྱའོ། །དེ་ལྟ་བུའི་གསོ་སྦྱོང་ལ་དགོས་པ་ནི་གང་ཟག་གི་རིགས་ཀྱིས་དབྱེ་བ་ཡིན་ཏེ། ཐེག་པ་ཆེན་པོའི་གང་ཟག་གིས་ནི་སེམས་ཅན་གྱི་དོན་གྱི་དགོས་པ་ཡོད་དེ། སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་དང༌། གྲོལ་བར་བྱ་བའི་ཕྱིར་གསོ་སྦྱོང་ངེས་པར་བྱ་སྟེ། ཞེས་བཤད་པ་ལྟ་བུའོ། །ཉན་ཐོས་དང་རང་རྒྱལ་གྱི་གང་ཟག་རྣམས་ཀྱིས་ནི་བྱང་ཆུབ་རྣམ་པར་གྲོལ་བའི་ཡན་ལག་ཏུ་འགྱུར་བ་སྟེ། བྱང་ཆུབ་ཀྱི་ཡན་ལག་ནི་ཚུལ་ཁྲིམས་ཞེས་བཤད་པ་ལྟ་བུའོ། །དེ་ལས་གཞན་པ་ལས་དང་པོ་པའི་ཡང་ཆེས་དང་པོ་པ་རྣམས་ཀྱིས་ནི་འཇིགས་སྐྱོབ་ཀྱི་ཚུལ་ཁྲིམས་དང་ལེགས་སྨོན་གྱི་ཚུལ་ཁྲིམས་

¡Ã སྐྱེ་བས་དེའི་དབང་དུ་བྱས་ ( ¡¶ ཞ ¡· དབང་དུ་སྐྱེ་བས་ ) ཏེ། འཕགས་པ་ཀླུ་སྒྲུབ་ཀྱིས། གསོ་སྦྱོང་འདོད་སྤྱོད་ལྷ་ལུས་ཡིད་འོང་བ། །སྐྱེས་པ་བུད་མེད་དག་ལ་སྩཽལ་བར་བགྱིད། །ཅེས་བཤེས་པའི་སྤྲིང་ཡིག་ལས་གསུངས་པ་ལྟ་བུའོ།། རིམ་གྱིས་སྦྱོང་བའི་སྐབས་འདིར་གང་ཟག་ཐ་མ་གཟུང་བར་བྱའོ། །དེ་ལྟར་གསོ་སྦྱོང་ལ་གནས་པ་ཉིན་ཞག་གཅིག་གི་མཐའི་ཚུལ་ཁྲིམས་བསྲུང་ནུས་པ་དེ་ལ། དེ་རྗེས་བསླབ་པའི་གནས་བཅུ་སྦྱིན། །ཞེས་གསུངས་པས་འདི་ལ་བསླབ་པར་བྱའོ།། དེ་ལ་སོ་སོར་ཐར་པའི་སྡོམ་པ་འདིའང་སོ་སོར་ཕྱེ་ན་དྲུག་སྟེ། གང་ཟག་དང༌། བསམ་པ་དང༌། རབ་ཏུ་དབྱེ་བ་དང༌། མ་ཐོབ་པ་ཐོབ་པར་བྱེད་པའི་ཚུལ་དང༌། ཐོབ་པ་གཏོང་བའི་རྒྱུ་དང༌། ཐོབ་ནས་ ( ¡¶ ཞ ¡· པ་ ) བསྲུང་བའི་ཚུལ་ལོ། །དང་པོ་གང་ཟག་ནི་གླིང་གསུམ་དུ་སྐྱེས་པའི་སྐྱེས་པ་དང་བུད་མེད་དོ། །གཉིས་པ་ནི། དེ་ལྟ་བུའི་ཚུལ་ཁྲིམས་འདིའང་གང་ཟག་གི་བསམ་པའི་བྱེ་བྲག་གིས་རྣམ་པ་བཞིར་འགྱུར་ཏེ། ཚེ་འདིའི་འཚེ་བ་དང༌། རྒྱལ་པོའི་འཇིགས་པ་དང༌། ཕྱི་མའི་ངན་སོང་གི་འཇིགས་པའི་སྒོ་ནས་ཚུལ་ཁྲིམས་བསྲུང་བ་རྣམས་ནི། འཇིག་སྐྱོབ་ཀྱི་ཚུལ་ཁྲིམས་ཞེས་བྱའོ། །ཚེ་འདིའི་བདེ་བ་དང་ཕྱི་མའི་མཐོ་རིས་ཀྱི་བདེ་བ་དོན་དུ་གཉེར་བའི་སྒོ་ནས་ཚུལ་ཁྲིམས་བསྲུང་བ་རྣམས་ནི་ལེགས་སྨོན་གྱི་ཚུལ་ཁྲིམས་ཞེས་བྱའོ། །འཁོར་བའི་རྒྱ་མཚོ་ལས་ཐར་བ་དོན་དུ་གཉེར་བའི་སྒོ་ནས་བསྲུང་བ་རྣམས་ནི་བྱང་ཆུབ་ཀྱི་ཡན་ལག་གི་ཚུལ་ཁྲིམས་ཞེས་ཀྱང་བྱ། ངེས་པར་འབྱུང་བའི་ཚུལ་ཁྲིམས་ཞེས་ཀྱང་བྱ། སོ་སོར་ཐར་པའི་སྡོམ་པ་ཞེས་ཀྱང་བྱའོ། །བདེན་པ་མཐོང་བ་རྣམས་ལ་ནི་ཟག་པ་མེད་པའི་ཚུལ་ཁྲིམས་ཞེས་བྱ་བ་ཡིན་ནོ།། །། སྤྱི་དོན་གསུམ་པ་རབ་ཏུ་དབྱེ་བ་ལ་གཉིས། སོ་སོར་ཐར་པ་རིགས་བདུན་དང༌། དེ་བསླབ་པའི་གནས་བཅུར་བསྡུ་བའོ། །དང་པོ་བསྡུ་ན་རྫས་བཞི་སྟེ ༑ དགེ་བསྙེན་ཕ་མ་གཉིས། དགེ་ཚུལ་ཕ་མ་གཉིས་དང༌། བར་སློབ་མ་དང༌།

དགེ་སློང་ཕ་མ་གཉིས་སོ། །དང་པོ་ལ་གཉིས། དགེ་བསྙེན་གྱི་བསླབ་པའི་རྣམ་གྲངས་དང༌། དེ་ལ་འགལ་བ་སྤང་བའོ། །དང་པོ་ལ་དྲུག སྐྱབས་གསུམ་འཛིན་པ་དང་ ༑ སྣ་གཅིག་སྤྱོད་པ་དང༌། སྣ་འགའ་སྤྱོད་པ་དང༌། ཕལ་ཆེར་སྤྱོད་པ་དང༌། ཡོངས་སུ་རྫོགས་པ་དང༌། ཚངས་པར་སྤྱོད་པའི་དགེ་བསྙེན་ནོ། །དང་པོ་སྐྱབས་གསུམ་འཛིན་པའི་གང་ཟག་འདིའང་ནུས་ན་དང་པཽ་ནས་བསླབ་པའི་གནས་བཅུ་ཉིད་ལ་བསླབ་ཀྱང་ ( ¡¶ ཞ ¡· - ཀྱང་ ) མི་ནུས་ན་སྲོག་གཅོད་པ་སྤོང་བ་ལ་སོགས་པ་གང་རུང་ཞིག་ལ་སློབ་ན་སྣ་གཅིག་སྤྱོད་པའི་དགེ་བསྙེན། གཉིས་ལ་སློབ་ན་སྣ་འགའ་སྤྱོད་པ། གསུམ་ལ་སློབ་ན་ཕལ་ཆེར་སྤྱོད་པ་སྟེ། དེ་བཞི་ ( ¡¶ ཞ ¡· གསུམ་ ) ནི་ཡང་དག་པ་མ་ཡིན་ནོ། །རྩ་བ་བཞི་ཆང་དང་ལྔ་སྤོང་བ་ལ་སློབ་ན་ཡོངས་སུ་རྫོགས་པའི་དགེ་བསྙེན་ནོ། །དེའི་སྟེང་དུ་མི་ཚངས་པར་སྤྱོད་པ་བསྲུང་ན་ཚངས་པར་སྤྱོད་པའི་དགེ་བསྙེན་ཞེས་བྱའོ། །དགེ་བསྙེན་འདིས་ནི་མི་དགེ་བ་བཅུ་ཀ་སྤོང་བ་ལ་བསླབ་པར་བྱ་སྟེ། མདོ་ལས ( ¡¶ ཞ ¡· + ཀྱང་ ) ། དགེ་བསྙེན་སྟོན་པ་གཞན་ལ་མི་བརྟེན་པར་ཆོས་དགེ་བ་བཅུ་སྤྱོད་པ་ཞེས་གསུངས་པས་སོ། །གཉིས་པ་དེ་ལ་འགལ་བ་སྤང་བ་ནི། དེ་ལྟར་ན་བསླབ་བྱ་ལྔ་དང་བཅུ་མི་འགལ་ལམ་ཞེ་ན། མི་འགལ་ཏེ། ཇི་སྐད་དུ། ཡན་ལག་ལྔ་ཡི་ཆོ་ག་ཡིས། །གཞུག་པ་རུ་ནི་འདོད་པས་སོ། །ཞེས་གསུངས་པས ( ¡¶ ཞ ¡· + སོ། ) །བཅུ་སྨོས་ན་ ( ¡¶ ཞ ¡· པ་ ) ནི་མངས་པས་འཇིགས་ལ། ལྔ་སྨོས་པས་འཇུག་པར་ ¡Ã འགྱུར་རོ། ། ( ¡¶ ཞ ¡·¡¶ ལུ ¡· ཡིན་ལ་ ) ¡Ã དེ་ལ་ ( ¡¶ ཞ ¡· - དེ་ལ་ ) ལྔ་བསྲུངས་པས་བཅུ་ཤུགས་ཀྱིས་བསྲུང་བ་ཡིན་ནོ། །དེ་དག་རྒྱས་པར་མདོ་བསྟན་བཅོས་ཀུན་ནས་གསུངས་སོ། །དགེ་བསྙེན་གྱི་བསླབ་པ་འདི་ཡན་ཆད་ལ་ཞིབ་ཏུ་སློབ་པར་འདོད་པས་དགེ་བསྙེན་གྱི་སྡོམ་པ་བརྒྱད་པ་ལས་སྟོན་པས་དེ་ལ་བསླབ་པར་བྱའོ། །དེའི་རྗེས་ལ་དགེ་ཚུལ་གྱི་སྡོམ་པ་ལ་སློབ་པར་འདོད་ན་འདིའང་ ( ¡¶ ཞ ¡· - འང་ ) བསླབ་པའི་གནས་བཅུ་ཞེས་བྱ་བ་འདི་ཉིད་ཀྱིས་ཤེས་ཏེ།

གང་ཞིག་སྲོག་གཅོད་གཞན་གྱི་ནོར་འཕྲོག་དང༌། །མི་ཚངས་སྤྱོད་བརྫུན་བཅོས་པའི་ཆང་ལ་སོགས། །གར་སོགས་ཕྲེང་སོགས་མལ་ཆེ་མཐོ་བ་དང་ ༑ ༑ དུས་མིན་ཁ་ཟས་གསེར་དངུལ་ ( ¡¶ ཞ ¡· + ལས་ ) ལྡོག་བྱེད་ ( ¡¶ ཞ ¡· - བྱེད ་ ) པའི།། ཡན་ལག་བཅུ་ནི་དགེ་ཚུལ་སྡོམ་པ་ཡིན། །ཞེས་ཀཱ་རི་ཀ་སུམ་བརྒྱ་པ་ལས་གསུངས་པ་ལྟ་བུའོ། །དེའི་སྟེང་དུའང་ནུས་ན་དགེ་སློང་གི་སྡོམ་པའི་བར་དུའང་བླང་བར་བྱའོ། །གཉིས་པ་དེ་བསླབ་པའི་གནས་བཅུར་བསྡུ་བ་ཡང༌། དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་ཡང་ལ་ལ་ལུས་ཀྱི་ལས་གསུམ་གྱི་ཁོངས་སུ་འདུ། དེ་བཞིན་དུ་ ¡Ã ལ་ལ་ ( ¡¶ ཞ ¡· - ལ་ལ་ ) ངག་གི་ལས་བཞི། ལ་ལ་ཡིད་ཀྱི་ལས་གསུམ་སྟེ། མདོར་ན་བསླབ་པའི་གནས་བཅུར་མ་འདུས་པ་མེད་དོ། །དེ་དག་ཇི་ལྟར་འདུ་ཚུལ་ཡང་རྒྱས་པར་བཤད་པར་བྱའོ།། །། སྤྱི་དོན་བཞི་པ་མ་ཐོབ་པ་ཐོབ་པར་བྱེད་པ་ནི་གཞན་དུ་ཤེས་པར་བྱའོ།། ལྔ་པ་གཏོང་བའི་རྒྱུ་ནི། མཛོད་ལས། བསླབ་པ་ཕུལ་དང་ཤི་འཕོས་དང༌། ། མཚན་གཉིས་དག་ནི་བྱུང་བ་དང༌། །རྩ་བ་ཆད་དང་མཚན་འདས་པ ( ¡¶ ཞ ¡·¡¶ ལུ ¡· ལས ) ༑ ༑ སོ་སོར་ཐར་པའི་འདུལ་བ་གཏོང༌། །ཞེས་བྱ་བ་གཞན་ནི་ཤེས་པར་ཟད་ལ ༑ རྩ་བ་ཆད་པ་ནི་ལོག་ལྟ་སྐྱེས་པ་ཡིན་ལ། མཚན་མོ་འདས་པ་ནི་བསྙེན་གནས་ཀྱི་སྡོམ་པ་ནམ་ལངས་པ་དང་གཏོང་བའོ། །དེའི་སྟེང་དུ། ཉན་ཐོས་སྡེ་པ་ལ་ལ་དག ཁ་ཅིག་ལྟུང་བ་བྱུང་བ་ལས། །གཞན་དག་དམ་ཆོས་ནུབ་པ་ལས། ཁ་ཆེ་རྣམས་ནི་བྱུང་བ་ན། །བུ་ལོན་ནོར་བཞིན་གཉིས་སུ་འདོད། །ཅེས་འབྱུང་ངོ༌། ། དྲུག་པ་ཐོབ་པ་བསྲུང་བའི་ཚུལ་ལ་གཉིས། མི་ཉམས་པར་བསྲུང་བ་དང༌། ཉམས་པ་ཕྱིར་བཅོས་པའོ། །འདི་དག་རྒྱས་པར་གཞན་དུ་ཤེས་པར་བྱའོ། །བཞི་པ་དུས་ནམ་སྐྱེ་ངེས་པ་མེད་པའི་སེམས་བསྐྱེད་པ་ནི་སྤྱོད་པ་ཡིན་པས་སྐབས་འདིར་འབྱུང་མོད་ཀྱང་ཁ་ཅིག་དབང་བསྐུར་གྱི་སྟ་གོན་གྱི་དུས་ལ་སེམས་བསྐྱེད་མི་བྱེད་པའི་གང་ཟག་ཀྱང་ཡོད་པས། རེ་ཞིག་གཟུང་བདེ་བའི་ཕྱིར་འོག་ཏུ་བརྗོད་པར་བྱའོ

༑ ༑ སྤྱོད་པ་རིམ་པ་ཅན་ལ་བསླབ་པ་བསྟན་ཟིན་ཏོ། །དེ་ལྟར་གོང་དུ་བསྟན་པའི་ཚུལ་གྱི་སྤྱོད་པ་རིམ་ཅན་དུ་བསླབ་པ་ཚུལ་ཁྲིམས་ལ་ཅི་རིགས་པར་བསླབས་ནས ༑ དེའི་འོག་ཏུ་ཐོས་པ་བྱའོ། །དེ་ལྟར་མཛོད་ལས། ཚུལ་གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱར། །ཞེས་གསུངས་པ་ལྟ་བུའོ།། དེའི་འོག་ཏུ་ཐོས་པ་བྱས་པ་ལ་དགོས་པ་ཅི་ཡོད་ཅེ་ན། གོང་དུ་བསླབ་པའི་ཚུལ་ཁྲིམས་ཉིད་ཀྱང་ངེས་པར་འབྱུང་བ་མ་སྐྱེས་པ་རྣམས་ངེས་པར་འབྱུང་བར་སྒྱུར་བར་བྱེད། སྐྱེས་པ་རྣམས་ཀྱིའང་རབ་ཏུ་དབྱེ་བ་ལ་སོགས་པའི་བྱེ་བྲག་ཐམས་ཅད་ཤེས་པར་བྱེད། མྱ་ངན་ལས་འདས་པ་སྐྱེ་བའི་རྒྱུའི་གཙོ་བོ་ནི་ཚུལ་བཞིན་དུ་ཡིད་ལ་བྱེད་པ་ཡིན་ལ། དེའི་རྒྱུ་ནི་ཐོས་པ་ཡིན་ཏེ། མདོ་ལས། ཐོས་པས་བྱེ་བྲག་རྣམ་པར་ཤེས། །ཐོས་པས་སྡིག་ལས་ལྡོག་པར་འགྱུར། །ཐོས་པས་དོན་མ་ཡིན་པ་སྤོང༌། །ཐོས་པས་མྱ་ངན་འདས་པ་ཐོབ། །ཅེས་གསུངས་པ་ལྟ་བུའོ། །ཐོས་པ་འདིའང་བློ་གྲོས་ཆུང་བ་རྣམས་ལ་ལྟ་བ་རྣམས་རིམ་གྱིས་བསླབ་པར་བྱ་བ་ཡིན་པས་དེ་ལ་བཞི། བྱེ་བྲག་ཏུ་སྨྲ་བ་དང༌། མདོ་སྡེ་པ་དང༌། རྣལ་འབྱོར་སྤྱོད་པ་སེམས་ཙམ་པ་དང༌། དབུ་མ་པའོ། །དེ་ཡང་དང་པོ་བསྟན་པར་བྱ་སྟེ

༑ རྒྱུད་ལས། དེ་ལ་བྱེ་བྲག་སྨྲ་བ་བསྟན། །ཞེས་གསུངས་སོ། །དེ་ལ་བྱེ་བྲག་སྨྲ་བ་ཞེས་བྱ་བ་ནི་ཤེས་བྱ་གཞི་ལྔ་པོ་ཐམས་ཅད་རྫས་སུ་ཡོད་དེ། བྱེ་བྲག་ཏུ་སོ་སོར་ཕྱེ་ནས་སྨྲ་བའི་ཕྱིར་བྱེ་བྲག་ཏུ་སྨྲ་བའོ། །དེ་སྟོན་པའི་བསྟན་བཅོས་བྱེ་བྲག་ཏུ་བཤད་པ་ཉིད་ལ་གཙོར་བྱེད་པ་སྟེ། ཁོ་ན་རེ། བཀའ་རྣམས་ནི་གདུལ་བྱའི་ངོར་གསུངས་པས་དྲང་བའི་དོན་མང་བ་ཡིན་ལ། བསྟན་བཅོས་འདི་ནི་བཅོམ་ལྡན་འདས་ཀྱིས་ངེས་པའི་དོན་གསུངས་པ་རྣམས་ཕྱོགས་གཅིག་ཏུ་འཕགས་པ་དགྲ་བཅོམ་པ་རྣམས་ཀྱིས་བྱས་པ་ཡིན་ནོ་ ( ¡¶ ཞ ¡· - ནོ་ ) ལོ། དེས་ན་འདིར་གཙོར་བྱེད་པས་བྱེ་བྲག་སྨྲ་བའོ།། དེའི་ལུགས་ཀྱིས་ཆོས་ཐམས་ཅད་བསྡུ་ན་གསུམ། ཤེས་བྱའི་གནས་དང༌། ཟག་པ་དང་བཅས་པ་དང༌། ཟག་པ་མེད་པའོ། །དེའང་དབྱེ་ན་ ( ¡¶ ལུ ¡· + གནས་ ) བརྒྱད་ལས ༑ དང་པོ་ཤེས་བྱའི་གནས་ཀྱིས་གཉིས་བསྟན་ཏེ། ཁམས་བསྟན་པ་དང༌། དབང་པོ་བསྟན་པའོ། །ཟག་པ་དང་བཅས་པས་འཇིག་རྟེན་དང༌། ལས་དང༌། ཕྲ་རྒྱས་གསུམ་མོ། །ཟག་པ་མེད་པས་ལམ་དང༌། གང་ཟག་དང༌། ཤེས་པ་དང་ཏིང་ངེ་འཛིན་གྱི་ཁྱད་པར་དང་གསུམ་དུ་སློབ་དཔོན་དབྱིག་གཉེན་གྱིས་ཕྱེའོ། །དེ་ལ་དང་པོ་ཤེས་བྱའི་གནས་བརྗོད་ན་གཉིས་ཏེ། རྒྱས་པར་དབྱེ་བ་དང༌། བསྡུས་ཏེ་བསྟན་པའོ། །དང་པོ་ལ་ ¡Ã གཉིས། རྒྱས་པར་ ( ¡¶ ཞ ¡· - གཉིས། རྒྱས་པར་ ) དབྱེ་ ¡Ã བའི་ཚུལ་ ( ¡¶ ཞ ¡· བ་ ) དང༌། དེ་བསྡུ་བའི་ཚུལ་ལོ། །དང་པོ་ནི། བཅོམ་ལྡན་འདས་ཀྱིས་མདོ་ལས་རིལ་པོ་ལ་བདག་ཏུ་འཛིན་པའི་གཉེན་པོར་ཕུང་པོ་ལྔ་གསུངས་སོ༑༑ གཟུགས་ལ་བདག་ཏུ་འཛིན་པའི་གཉེན་པོར་སྐྱེ་མཆེད་བཅུ་གཉིས་གསུངས་སོ༑ ༑ གཟུགས་དང་སེམས་གཉིས་ཀ་ལ་བདག་ཏུ་འཛིན་པའི་གཉེན་པོར་ཁམས་བཅོ་བརྒྱད་གསུངས་སོ། །ཡང་འཁོར་བའི་རྒྱ་མཚོ་ནས་མྱ་ངན་ལས་འདས་པའི་སྐམ་སར་ཐོན་པར་བྱ་བའི་ཕྱིར་བདེན་པ་རྣམ་པ་བཞིའི་ཆོས་ཀྱང་གསུངས་སོ།། གཉིས་པ་བསྡུ་བའི་ཚུལ་ལ་གཉིས་ཏེ། ཟག་པ་དང་བཅས་པའི་ཆོས་དང༌། ཟག་པ་མེད་པའི་ཆོས་ཞེས་བྱ་བ་གཉིས་སམ།

ཡང་འདུས་བྱས་ཀྱི་ཆོས་དང༌། འདུས་མ་བྱས་ཀྱི་ཆོས་ཞེས་བྱ་བ་གཉིས་སོ། །དེ་ལ་དང་པོ་ཟག་པ་ཞེས་བྱ་བ་ནི། ཉོན་མོངས་པ་ཡིན་ལ། དེ་གང་དུ་རྒྱས་པར་འགྱུར་བ་ནི་ཟག་པ་དང་བཅས་པ་སྟེ། དེའང་ལམ་གྱི་བདེན་པ་མ་གཏོགས་པ་ནི་འདུས་བྱས་རྣམས་ཏེ། སྡུག་བསྔལ་དང་ ༑ ཀུན་འབྱུང་དང༌། ཕུང་པོ་ལྔ་དང༌། སྐྱེ་མཆེད་བཅུ་གཉིས་ ( ¡¶ ཞ ¡·¡¶ ལུ ¡· གཅིག་ ) དང་ ༑ ཁམས་བཅུ་བདུན་དང༌། ཆོས་ཀྱི་སྐྱེ་མཆེད་དང༌། ཆོས་ཀྱི་ཁམས་ཀྱི་ཕྱོགས་རེ་ནི་ཟག་བཅས་སོ། །ཟག་པ་མེད་པ་ནི་ཉོན་མོངས་པ་ཉེ་བར་ཞི་བ་དང་རྒྱས་པར་མི་འགྱུར་བ་སྟེ་ལམ་གྱི་བདེན་པ་དང༌། ཆོས་ཀྱི་སྐྱེ་མཆེད་དང༌། ( ¡¶ ཞ ¡· ( ¡¶ ལུ ¡· + ཆོས ) ཁམས་ཀྱི་ཕྱོགས་གཅིག་དང༌། ནམ་མཁའ་དང་སོ་སོར་བརྟགས་པས་འགོག་པ་དང༌། བརྟགས་མིན་གྱི་འགོག་པ་དང་དྲུག་ནི་ཟག་པ་མེད་པའོ། །དེའང་སོ་སོར་བརྟགས་ ( ¡¶ ཞ ¡· + པས་འགོག་ ) པ་ནི་གཉེན་པོའི་སྟོབས་ཀྱིས་བཅོམ་པས་འགོག་པའོ། །སོ་སོར་བརྟགས་པ་མ་ཡིན་པས་འགོག་པ་ནི་རྐྱེན་མ་ཚང་བས་འགོག་པའོ། །གཉིས་པ་ནི་ཡང་ཆོས་ཀྱི་བསྡུ་བས་ ( ¡¶ ཞ ¡· བ་ ) ནི་ནམ་མཁའ་དང་འགོག་པ་གཉིས་མ་གཏོགས་པའི་ཆོས་ཐམས་ཅད་ནི་འདུས་བྱས་ཞེས་བྱ་སྟེ། རྒྱུ་དང་རྐྱེན་ལས་བྱས་པའི་དངོས་པོ་ཡིན་པའི་ཕྱིར་རོ། །གསུམ་པོ་ནི་བྱས་པའི་དངོས་པོ་མ་ཡིན་པའི་ཕྱིར་འདུས་མ་བྱས་ཞེས་བྱའོ། །དེ་དག་ ( ¡¶ ཞ ¡· + གིས་ ) རབ་ཏུ་དབྱེ་བའི་དབང་དུ་བྱས་ན་གཟུགས་ཀྱི་ཕུང་པོ་ལ་སོགས་པ་འདི་རྣམས་ཀྱི་མཚན་ཉིད་དང་ ( ¡¶ ཞ ¡· - དང་ ) རྣམ་པར་བཞག་པ་དང༌། འདི་དག་ཁམས་གང་ལ་གང་ལྡན་པ་དང༌། ཐོགས་བཅས་དང་ཐོགས་མེད་དང༌། དམིགས་བཅས་དང་དམིགས་མེད་ལ་སོགས་པའི་རབ་ཏུ་དབྱེ་བ་དང༌། དབང་པོ་ཉི་ཤུ་རྩ་གཉིས་ཀྱི་རྣམ་པར་བཞག་པ་དང༌། ཤེས་བྱའི་གཞི་ལྔ་གཏན་ལ་དབབ་པ་དང༌། རྒྱུ་དྲུག་དང་ ༑ འབྲས་བུ་ལྔ་དང༌། རྐྱེན་བཞིའི་མཚན་ཉིད་ ¡Ã དང་གང་དང་ ( ¡¶ ཞ ¡· - དང་གང་དང་ ) གང་གིས་ཡིན་པ་ལ་སོགས་པའི་དབྱེ་བ་མཐའ་ཡས་པ་ནི་འདིར་སུས་སྨྲ་བར་ནུས་ཀྱི་གཞན་ཉིད་དུ་བཙལ་བར་བྱའོ།

།གཉིས་པ་བསྡུས་ཏེ་བསྟན་ན་ཤེས་བྱའི་གཞི་ལྔ་སྟེ། དེའང་ཆོས་མངོན་པ་མཛོད་ལས། ཆོས་འདི་དག་ཐམས་ཅད་ནི་གཟུགས་དང་སེམས་དང་སེམས་ལས་བྱུང་བ་དང༌། ¡Ã སེམས་དང་ ( ¡¶ ཞ ¡· - སེམས་དང ) ལྡན་པ་མ་ཡིན་པའི་ ¡Ã འདུ་བྱེད་དང༌། ( ¡¶ ལུ ¡· - འདུ་བྱེད་དང༌། ) འདུས་མ་བྱས་དང་ལྔར་འགྱུར་རོ། །དེ་ལ་འདུས་མ་བྱས་ལ་ནི་སྐྱེ་བ་མེད་པའོ། །གཞན་དག་ནི་སྐྱེ་བའོ་ཞེས་འབྱུང་ངོ༌། །དེ་ལྟ་བུའི་ཤེས་བྱའི་གཞི་ལྔ་པོ་འདི་དག་ཐམས་ཅད་ནི་རྫས་སུ་ཡོད་པ་ཡིན་ལ། རྫས་སུ་མེད་པ་ཡིན་ན་སྐུར་པ་བཏབ་པར་འགྱུར་རོ་སྙམ་དུ་སེམས་སོ། །དེ་ལ་རྫས་ཞེས་བྱ་བ་ནི་དེ་ལྟ་བུའི་རིགས་སུ་གྱུར་པའི་ངོ་བོར་གྲུབ་པ་ཡིན་ནོ། །དེ་ལ་ཤེས་བྱ་གཟུགས་ཀྱི་གཞི་ནི་རྫས་ཤིན་ཏུ་ཉུང་བ་ལ་དྲུག་ཡོད་དེ། དཔེར་ན་གཟུགས་ཀྱི་ཁམས་ལ་དྲི་དང་རོ་མེད་པར་བཤད་པས་འབྱུང་བ་བཞི་དང༌། རེག་པ་དང༌། ཁ་དོག་གོ །གཟུགས་ཁམས་ཀྱི། ལུས་དབང་ལྡན་ལ་རྫས་བདུན་དང༌། །དབང་པོ་གཞན་ལ་རྫས་བརྒྱད་དོ། །འདོད་ན་དབང་པོ་མེད་པ་དང༌། །སྒྲ་མེད་ཕྲ་རབ་རྡུལ་རྫས་བརྒྱད། །ཅེས་བྱ་སྟེ། དྲི་དང་རོ་ཡོད་པས་བརྒྱད་དོ། །ལུས་དབང་ལྡན་ལ་རྫས་དགུའོ། །དབང་པོ་གཞན་ལྡན་རྫས་བཅུར་འདོད ༑ ༑ ཅེས་སོ། །སྒྲ་དང་ལྡན་པར་སྐྱེ་ན་རྫས་བཅུ་གཅིག་དང་ལྡན་པར་སྐྱེའོ།། དེ་ལྟར་ན་གཟུགས་ཀྱི་གཞི་ཐམས་ཅད་རྫས་སུ་ཡོད་པའོ། །སེམས་ཀྱི་གཞི་ནི་རྣམ་པར་ཤེས་པའི་ཚོགས་དྲུག་གོ །སེམས་ལས་བྱུང་བའི་གཞི་ནི་སེམས་བྱུང་ལྔ་བཅུ་རྩ་གཅིག་གོ།དེའང་སེམས་དང་སེམས་བྱུང་དེ་ལྷན་ཅིག་ཅེས་འདོད་དེ ༑ འདི་གཉིས་ནི་ལྷན་ཅིག་ཏུ་སྐྱེའོ། །དེའང་རྟེན་མཚུངས་པ་དང༌། དམིགས་པ་མཚུངས་པ་དང༌། རྣམ་པ་མཚུངས་པ་དང༌། དུས་མཚུངས་པ་དང༌། རྫས་མཚུངས་པས་སོ། །དེས་ན་སེམས་དང་སེམས་བྱུང་གི་ཁྱད་པར་ཤིན་ཏུ་བཞག་པར་དཀའ་བས་སོ་སོའི་མཚན་ཉིད་བཤད་པ་འདི་ཙམ་ལ་ལྟོས་པ་ལས་མ་བཤད་དོ། །མི་ལྡན་པའི་འདུ་བྱེད་ཀྱི་གཞི་ནི་ཤིན་ཏུ་རྩོད་པ་མང་བར་འགྱུར་བའི་གནས་ཡིན་མོད་ཀྱང་བྱེ་བྲག་ཏུ་སྨྲ་བ་རྣམས་ན་རེ།

ཆོས་རྣམས་ནི་རྟོག་གེའི་སྤྱོད་ཡུལ་མ་ཡིན་པས་ལྡན་པ་མ་ཡིན་པའི་འདུ་བྱེད་ཀྱང་རྫས་སུ་ཡོད་པ་ཁོ་ན་ཡིན་ཏེ། འདི་ནི་ཁོ་བོ་ཅག་གི་གྲུབ་པའི་མཐའ་ཡིན་ནོ་ཞེས་མཛོད་ལས་བཤད་དོ། །དེ་ལྟ་བུའི་ཤེས་བྱའི་གཞི་བཞི་ ( ¡¶ ལུ ¡· )- བཞི་ ) ནི་རྒྱུ་དང་རྐྱེན་རྣམས་ལས་སྐྱེ་བ་ཡིན་ནོ། །འདུས་མ་བྱས་ལ་ནི་སྐྱེ་བ་མེད་དོ། །འོ་ན་བསྟན་བཅོས་ལས་འབྲས་བུའི་ཆོས་ནི་འདུས་བྱས་ཐམས་ཅད་དང༌། ( ¡¶ ཞ ¡· - དང༌། ) སོ་སོར་བརྟགས་པ་ ( ¡¶ ཞ ¡· པས་ ) འགོག་པའོ་ཞེས་བཤད་དོ་ཞེ་ན། དེ་ནི་ལམ་བསྒོམས་པའི་རྒྱུས་སོ་སོར་བརྟགས་པའི་འགོག་པ་ཐོབ་པ་དེ་ལ་བསམ་ནས་དེ་སྐད་སྨྲས་ཏེ། ཐོབ་པ་ནི་མི་ལྡན་པའི་འདུ་བྱེད་ཡིན་ལ ༑ བྲལ་བ་ནི་འགོག་པ་ཡིན་པས་དེ་གཉིས་ཐ་དད་དོ། །བྲལ་བ་དང༌། སོ་སོར་བརྟགས་པས་འགོག་པ་དང༌། རྟག་པ་དང༌། དགེ་བ་ཞེས་བྱ་བའི་རྫས་ཤིག་ཡོད་པ་དེ་འཕགས་པ་རྣམས་ཀྱིས་རིག་བྱ་ཡིན་ནོ། །ཞེས་དེ་ཙམ་ཞིག་བརྗོད་པར་ནུས་སོ ༑ ༑ དེ་བཞིན་དུ་སོ་སོར་མ་བརྟགས་པའི་འགོག་པ་ཞེས་བྱ་བ་དེའང་འདུས་བྱས་རྣམས་ཀྱིས་མི་སྐྱེ་བ་དེའང་སྔ་ན་ཡོད་པ་མ་ཡིན་ལ། དེའི་རྐྱེན་མ་ཚང་བས་སྐྱེ་བ་མེད་པར་གྱུར་པ་ནི་དེ་ལྟ་བུར་ཡོད་པའོ། །ནམ་མཁའ་ཡང་མི་སྒྲིབ་པར་གཟུགས་ཀྱི་གོ་འབྱེད་པར་བྱེད་པའོ། །དེ་ལྟར་ན་འདུས་མ་བྱས་ཀྱང་རྫས་སུ་ཡོད་པར་འདོད་དོ། །དེ་ལྟར་གནས་གཉིས་ཀྱིས་ཆོས་སྤྱི་དང་རང་གི་མཚན་ཉིད་ ¡Ã བསྟན་པ་ ( ¡¶ ཞ ¡· - བསྟན་པ་ ) ཤེས་པར་བྱས་ནས་དེའི་འོག་ཏུ་ ¡Ã གནས་གསུམ་གྱིས་ཟག་པ་དང་བཅས་པ་སྟོན་ཏེ། དེ་ལ་ ( ¡¶ ལུ ¡· - གནས་གསུམ་་་་་་་སྟོན་ཏེ། དེ་ལ་ ) གང་དུ་ཀུན་ནས་ཉོན་མོངས་པ་དང༌། གང་དག་ལ་ཀུན་ནས་ཉོན་མོངས་པ་སྡུག་བསྔལ་གྱི་བདེན་པ་དེ་ཤེས་པར་བྱ་བའི་ཕྱིར་གནས་གསུམ་པ་སྣོད་བཅུད་འཇིག་རྟེན་གྱི་གནས་ལུགས་ཤེས་པར་བྱ་བ་དེ་ལ་སློབ་བོ། །དེའི་རྗེས་ལ་དེ་ ( ¡¶ ཞ ¡· - དེ་ ) དེར་སྐྱེ་བའི་རྒྱུ་གང་གིས་ཀུན་ནས་ཉོན་མོངས་པར་གྱུར་པ་དེ་ཤེས་པར་བྱ་བའི་ཕྱིར་གནས་བཞི་པ་ལས་ཀྱི་རྣམ་པར་བཞག་པ་ལ་སླཽབ་བོ།

།དེ་ནས་ལས་དེ་སྐྱེ་བར་འགྱུར་བ་ནི་ཉོན་མོངས་པའི་དབང་གིས་ཡིན་པས། ཉོན་མོངས་པའི་བྱེ་བྲག་གནས་ལྔ་པ་ཕྲ་རྒྱས་ཀྱི་དབྱེ་བ་ཤེས་པ་ལ་སློབ་བོ། །དེ་ལྟར་ན་ལས་བསྟན་པ་དང་ཕྲ་རྒྱས་བསྟན་པ་དེས་ཀུན་འབྱུང་གི་བདེན་པ་ཤེས་པར་འགྱུར་བ་ཡིན་ནོ། ། དེ་ལྟར་ཟག་པ་དང་བཅས་པའི་ཆོས་ཤེས་ནས། དེའི་འོག་ཏུ་གནས་གསུམ་གྱིས་ཟག་པ་མེད་པའི་ཆོས་ཤེས་པར་བྱ་བ་ལ་སློབ་བོ། །དེའང༌། བདེན་པ་མཐོང་དང་བསྒོམས་པ་ལས། །ཉོན་མོངས་སྤངས་པ་ཞེས་བཤད་དོ། །ཞེས་འབྱུང་ངོ༌། །འདི་ལ་ ( ¡¶ ལུ ¡· འང་ ) གནས་དྲུག་པ་ལ་གསུམ་དང༌། བདུན་པ་དང་བརྒྱད་པ་ལ་རེ་རེའོ།། དེ་ལ་ལྔ་སྟེ། བདེན་པའི་དབྱེ་བ་བསྟན་པ་དང༌། དེའི་མངོན་པར་རྟོགས་པ་སྐྱེ་བའི་ཚུལ་དང༌། དེའི་གང་ཟག་གི་དབྱེ་བ་དང༌། གང་ཟག་རྣམས་ཀྱི་ཤེས་པའི་དབྱེ་བ་དང༌། ཏིང་ངེ་འཛིན་གྱི་ཁྱད་པར་བསྟན་པ་ ¡Ã དང་ལྔ ( ¡¶ ལུ ¡· - དང་ལྔ ) འོ། ། དེ་ལ་དང་པོ་བདེན་པའི་དབྱེ་བ་ནི། བདེན་པ་བཞིར་དབྱེ་བ་དང༌། གཉིས་སུ་དབྱེ་བའོ ༑ ༑ དེ་ལ་དང་པོ་ནི་སྡུག་བསྔལ་གྱི་བདེན་པ་དང༌། ཀུན་འབྱུང་གི་བདེན་པ་དང་ ༑ འགོག་པའི་བདེན་པ་དང༌། ལམ་གྱི་བདེན་པའོ། །དེ་ལྟ་བུའི་བདེན་པ་བཞི་པོ་ཉིད་ཀྱང་སོ་སོར་བཞི་བཞི་སྟེ། རྣམ་པ་བཅུ་དྲུག་དང་ལྡན་ཏེ། དེ་ལ་སྡུག་བསྔལ་གྱི་བདེན་པ་ནི་སེམས་ཅན་གྱི་སྐྱེ་བ་དང༌། དེའི་གནས་སུ་བཅས་པ་འདི་རྣམས་ཡིན་ཏེ། སྡུག་བསྔལ་ཉིད་རྣམ་པ་གསུམ་མམ་བརྒྱད་ཀྱིས་སྡུག་བསྔལ་བས་ཁུར་ལྟ་བུར་གྱུར ( ¡¶ ཞ ¡· ལྡན་ ) པའི་ཕྱིར་སྡུག་བསྔལ་བའོ། །གཏན་དུ་བ་མ་ཡིན་པའི་ཕྱིར་མི་རྟག་པའོ། །ནང་གི་སྐྱེས་བུ་དང་བྲལ་བའི་ཕྱིར་སྟོང་པའོ། ། འདོད་རྒུར་བྱེད་པ་མེད་པའི་ཕྱིར་བདག་མེད་པའོ། །དེ་ལྟར་སྡུག་བསྔལ་གྱི་བདེན་པ་ལ་རྣམ་པ་བཞིའི་ཚུལ་གྱིས་བདེན་པའོ། །དེ་ལ་ཀུན་འབྱུང་གི་བདེན་པ་ནི་དེར་སྐྱེ་བར་བྱེད་པའི་རྒྱུ་ལས་དང་ཉོན་མོངས་པ་སྟེ། དེའང་བཞི་སྟེ། འོང་བའི་ཚུལ་གྱིས་ན་རྒྱུའོ། །འབྲས་བུ་མ་འོངས་པ་ན་འབྱུང་བས་ན་ཀུན་འབྱུང་བའོ།

། འཕེལ་བར་བྱེད་པས་ན་རབ་ཏུ་སྐྱེ་བའོ། །སོ་སོར་འབྲང་བའི་དོན་གྱིས་ན་རྐྱེན་གྱི་རྣམ་པའོ། །དེ་ལྟར་ཀུན་འབྱུང་གི་བདེན་པའང་རྣམ་པ་བཞིར་བདེན་པའོ། །དེ་ལ་འགོག་པའི་བདེན་པ་ནི་གང་ཞིག་སྡུག་བསྔལ་རྒྱུ་དང་བཅས་པ་འགགས་པར་གྱུར་པའོ། །དེའང་བཞི་སྟེ། རྒྱུ་དང་འབྲས་བུའི་འབྲེལ་བ་ཞིག་པའི་ཕྱིར་འགོག་པའོ ༑ ༑ འདུས་བྱས་ཀྱི་མཚན་ཉིད་གསུམ་དང་བྲལ་བའི་ཕྱིར་ཞི་བའོ། །དགེ་བའི་ཕྱིར་གྱ་ནོམ་པའོ། །ཡིད་བརྟན་པའི་མཆོག་ཡིན་པའི་ཕྱིར་ངེས་པར་འབྱུང་བ་སྟེ། དེ་ལྟར་འགོག་པའི་བདེན་པའང་བཞིར་བདེན་པའོ། །དེ་ལ་ལམ་གྱི་བདེན་པ་ནི་གང་གིས་འགོག་པ་ཐོབ་པར་བྱེད་པའི་ལམ་གང་གིས་བདེན་པ་བཞི་ཤེས་པ་སྟེ། སྡུག་བསྔལ་ལ་སྡུག་བསྔལ་དུ་ཤེས། ཀུན་འབྱུང་བ་ལ་སྤང་བྱར་ཤེས། འགོག་པ་ ( ¡¶ ཞ ¡·¡¶ ལུ ¡· + ལ་ ) མངོན་དུ་བྱ་བར་ཤེས། ལམ་ལ་བསྟེན་པ ( ¡¶ ཞ ¡· བྱ ) ར་ཤེས་པའོ།། ཡང་ན་ཚོགས་ལམ། སྦྱོར་ལམ། མཐོང་ལམ། བསྒོམ་ལམ། མཐར་ཕྱིན་པའི་ལམ་སྟེ་ལྔའོ། །དེ་དག་ཀྱང་རྣམ་པ་བཞིར་བདེན་ཏེ། ལམ་ངན་པའི་གཉེན་པོར་གྱུར་པས་ན་ལམ་མོ། །རིགས་པ་མ་ཡིན་པའི་གཉེན་པོའི་ཕྱིར་རིགས་པའོ། །མྱ་ངན་ལས་འདས་པའི་གྲོང་དང་མི་འགལ་བས་ན་སྒྲུབ་པའོ། །སྲིད་པ་ཐམས་ཅད་ཀྱི་གཉེན་པོ་ ¡Ã ཡིན་པའི་ ( ¡¶ ཞ ¡· - ཡིན་པའི་ ) ཕྱིར་ན་ངེས་པར་འབྱིན་པ་སྟེ། དེ་ལྟར་བཞིར་བདེན་པའོ། །གཉིས་པ་བདེན་པ་གཉིས་སུ་དབྱེ་བ་ནི། ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པའོ། །དེ་ལ་བདེན་པ་གཉིས་ཀྱི་ཁྱད་པར་ནི ༑ མཛོད་ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་མི་ ¡Ã འདོར་བ ( ¡¶ ཞ ¡· འཇུག་པ ) ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་གསུངས་ཏེ། དེ་ལ་རེ་ཞིག་གི་བློ་འཇུག་ཀྱང་ཕྱི་ནས་དེའི་བློ་མི་སྐྱེ་བ་ནི་ཀུན་རྫོབ་ཏུ་ཡོད་པ་ཡིན་ལ། ¡Ã དེ་བློ་ ( ¡¶ ཞ ¡· བློ་དེ་ ) ནམ་ཡང་མི་འདོར་བ་ནི་དོན་དམ་དུ་ཡོད་པའོ། །དེ་ལ་ཀུན་རྫོབ་ཏུ་ཡོད་པ་ནི་གཉིས་ཏེ།

བཅོམ་ན་དེ་བློ་འདོར་བ་ནི་དཔེར་ན་བུམ་པ་ལྟ་བུ་སྟེ། བཅག་ན་བུམ་པའི་བློ་མི་སྐྱེ་བའོ། །ཤེས་རབ་ཀྱིས་བརྟགས་ན་དེ་ ( ¡¶ ཞ ¡· - དེ་ ) བློ་འདོར་བ་ནི་དཔེར་ན་ཆུ་ལྟ་བུ་སྟེ། རོ་དང་དྲི་ལ་སོགས་པ་གུད་དུ་ཕྱེ་ན་ཆུ་ཉིད་མི་རྙེད་པ་ལྟ་བུའོ། །དེས་ན་ཀུན་རྫོབ་ཏུ་ཡོད་པ་ནི་ཐ་སྙད་ཙམ་དུ་ཡོད་པའོ། །དེས་ན་ཀུན་རྫོབ་ཀྱི་དབང་གིས་བུམ་པ་ཡོད་ཆུ་ཡོད་ཅེས་བྱ་བ་ལ་སོགས་པའང་བདེན་པ་ཁོ་ནར་སྨྲས་པ་ཡིན་ནོ། །དེ་ལ་དོན་དམ་པར་ཡོད་པ་ནི་ ( ¡¶ ཞ ¡·¡¶ ལུ ¡· + དེ་ ) ནམ་ཡང་ ( ¡¶ ཞ ¡· + དེ་ ) བློ་མི་འདོར་བའོ།། དེ་ནི་དཔེར་ན་གཟུགས་ལྟ་བུ་སྟེ་རགས་པ་ཡིན་ཡང་རུང༌། ཕྲ་མོ་རྡུལ་ཕྲ་རབ་ཏུ་བཅོམ་ཡང་རུང་ངོ༌། །དེ་བཞིན་དུ་ཚོར་བ་ལ་སོགས་པའང་ཡིན་ཏེ། སྔར་བསྟན་པའི་ཤེས་བྱའི་གཞི་ལྔ་པོ་དེ་ཙམ་ཞིག་ཡིན་པར་བསམ་མོ། །ཡང་སློབ་དཔོན་ཁ་ཅིག་འཇིག་རྟེན་ལས་འདས་པའི་ཤེས་རབ་བམ། དེའི་རྗེས་ཐོབ་ལ་འཛིན་པ་དང་བྲལ་ ( ¡¶ ཞ ¡· + ཞེས་ཀྱང་ཟེར་ ) བ་ནི་ ( ¡¶ ཞ ¡· - ནི་ ) དོན་དམ་པའི་བདེན་པ་ཡིན་ལ། གཞན་གྱིས་འཛིན་པ་ནི་ཀུན་རྫོབ་བོ་ཞེས་འདོད་དོ། །གཉིས་པ་དེ་ལྟ་བུའི་བདེན་པ་དེ་དག་ལ་འཇུག་པ་དེའི་མངོན་པར་རྟོགས་པ་སྐྱེ་བའི་གོ་རིམ་ཇི་ལྟར་སྐྱེ་སྙམ་ན ༑ མཛོད་ལས། ཚུལ་གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱར། །ཞེས་གསུངས་པས། གང་ཟག་འཇུག་པའི་གོ་རིམ་བཞི་སྟེ། དང་པོ་ཁོ་ནར་ཚུལ་ཁྲིམས་ལ་གནས་པ་ལ་རབ་ཏུ་སྦྱོར་རོ། །གཉིས་པ་དེའི་འོག་ཏུ་གསུང་རབ་ཀྱི་དོན་ཐོས་པར་བྱེད་པས་ཐོས་པ་ལ་སྦྱོར་རོ། །གསུམ་པ་ཐོས་པ་དེ་བསམ་པས་ཕྱིན་ཅི་མ་ལོག་པར་སེམས་པར་བྱེད་དོ། །བཞི་པ་བསམ་ནས་ཏིང་ངེ་འཛིན་བསྒོམ་པ་ལ་རབ་ཏུ་སྦྱོར་བར་བྱེད་དོ། །དེ་ལ་ཐོས་པ་ལས་བྱུང་བའི་ཤེས་རབ་ནི་ལུང་གི་དོན་ངེས་པ་ལས་སྐྱེས་པའི་ཤེས་རབ་ཡིན་ལ། བསམ་བྱུང་ནི་དེ་ཉིད་ལ་རིགས་པའི་སྒོ་ནས་ངེས་པར་བརྟགས་པ་ལས་སྐྱེས་པ་ཡིན་ལ། བསྒོམས་བྱུང་ནི་ཏིང་ངེ་འཛིན་ལས་སྐྱེས་པ་ཡིན་ནོ།

།དེ་ལ་ཐོས་བསམ་གཉིས་ནི་ཞི་གནས་དང་ལྷག་མཐོང་གི་རྒྱུ་ཚོགས་པ་ཡིན་པས། དེ་སྔོན་དུ་སོང་ནས་ཞི་གནས་བསྒྲུབ་པ་དང་ ༑ ལྷག་མཐོང་བསྐྱེད་པའོ། །དང་པོ་ནི་བསྒོམ་པ་ལ་འཇུག་པ་ན། འདུ་འཛི་དང་མི་དགེ་བའི་རྣམ་པར་རྟོག་པ་ལ་སོགས་པ་ཐག་བསྲིངས་ནས་བསྒོམ་མོ། ། དེའང་འདོད་ཆགས་ཤས་ཆེ་ན་མི་སྡུག་པ་ནས་དང་པོ་བསྒོམ་ལ། རྣམ་པར་རྟོག་པ་ཤས་ཆེ་ན་བགྲང་བ་དང་རྗེས་སུ་རྟོག་པ་རླུང་ནས་དང་པོར་བསྒོམ་ ¡Ã པ་ཡིན་ ( ¡¶ ཞ ¡· - པ་ཡིན་ ) ཏེ། མཛོད་ལས། དེ་ལ་འཇུག་པ་མི་སྡུག་དང༌། །དབུགས་དབྱུང་རྔུབ་པ་དྲན་པ་ཡིས། །འདོད་ཆགས་རྣམ་རྟོག་ལྷགས་རྣམས་ལ། །ཞེས་གསུངས་པས་སོ། །དེ་ལྟར་རྣམ་ ¡Ã པ་གཉིས་ཀྱིས་ ( ¡¶ ཞ ¡· གསུམ་གྱིས་ ) ཞི་གནས་གྲུབ་ནས། དེ་ནས་ལྷག་མཐོང་བསྐྱེད་པར་བྱ་བའི་ཕྱིར་ལམ་ལྔ་ལ་འཇུག་སྟེ། དྲན་པ་ཉེ་བར་བཞག་པ་བཞིས་ཚོགས་ཀྱི་ལམ་དང༌། སྤྱོར་ལམ་ནི་ཡང་དག་པར་སྤོང་བ་བཞིས་དྲོད

༑ རྫུ་འཕྲུལ་གྱི་རྐང་པ་བཞིས་རྩེ་མོ། དབང་པོ་ལྔས་བཟོད་པ། སྟོབས་ལྔས་འཇིག་རྟེན་ཆོས་མཆོག་གོ །མཐོང་ལམ་འཕགས་པའི་ལམ་ཡན་ལག་བརྒྱད། བསྒོམ་ལམ་བྱང་ཆུབ་ཀྱི་ལམ་ཡན་ལག་བདུན་ནོ། །དེ་ལ་དང་པོ་དྲན་པ་ཉེ་བར་བཞག་པ་བཞི་བསྒོམ་པ་ཡིན་ནོ། །དེ་ལྟར་དྲན་པ་ཉེ་བར་བཞག་པ་བསྒོམས་པའི་སྟོབས་ཀྱིས་བདེན་པ་བཅུ་དྲུག་པོ་རྣམས་ལ་ཞི་གནས་དང་ལྷག་མཐོང་ཟུང་འབྲེལ་གྱི་སྣང་བ་ཅུང་ཟད་སྐྱེས་པས་བརྩོན་འགྲུས་ཁྱད་པར་ཅན་ཐོབ་སྟེ། དེ་ནི་དགེ་བའི་རྩ་བ་དྲོ་བར་གྱུར་པ་ཞེས་བྱའོ། །དེའི་ཚེ་ཡང་དག་པར་སྤོང་བ་བཞི་ཕྱེའོ། ། དེ་ལྟར་དྲོད་གོམས་པས་སྔར་གྱི་བདེན་པ་ལ་དམིགས་པའི་ཟུང་འབྲེལ་དེ་འཕེལ་བ་ལས་མཆོག་ཏུ་རྟོགས་པ་འབྱུང་བས་ན་རྩེ་མོའོ། །དེས་ཏིང་ངེ་འཛིན་གྲུབ་པས་ན་རྫུ་འཕྲུལ་གྱི་རྐང་པའོ། །རྩེ་མོ་ཐོབ་པ་ནི་དགེ་བའི་རྩ་བ་རྒྱུན་མི་འཆད་པར་འགྱུར་བའོ། །དེ་ནས་བདེན་པ་རྣམས་ཀྱི་ཆོས་ཉིད་ཀྱི་ཆ་ཤས་མཐོང་བ་དེ་ལ་བཟོད་པས་ན་བཟོད་པའོ། །དེའི་ཚེ་དབང་པོ་ལྔ་རབ་ཏུ་ཕྱེའོ། །བཟོད་པ་ཐོབ་པ་ནི་ངན་སོང་དུ་མི་འགྲོའོ། །དེ་ནས་ཏིང་ངེ་འཛིན་དེས་དེ་མ་ཐག་ཏུ་བདེན་པ་མཐོང་བ་ ( ¡¶ ཞ ¡· + ལ་ ) འདྲེན་པར་བྱེད་པས་ཆོས་ཀྱི་མཆོག་གོ །དེའི་ཚེ་སྟོབས་ལྔ་རབ་ཏུ་ཕྱེའོ། །འཇིག་རྟེན་པའི་ཆོས་ཀྱི་མཆོག་གི་མཇུག་ཐོག་དུ་ཟག་པ་མེད་པའི་ལམ་བདེན་པ་མཐོང་ ¡Ã བའི་མཐོང་ལམ་ ( ¡¶ ཞ ¡· བ་ ) སྐྱེའོ། །དེ་ལྟར་ངེས་འབྱེད་ཆ་མཐུན་བཞི་ནི་སྦྱོར་བའི་ལམ་ཞེས་བྱའོ། །དེ་ནས་མཐོང་བའི་ལམ་ནི་བདེན་པ་བཞི་ལ་ཆོས་ཤེས་པའི་བཟོད་པ་དང༌། ཆོས་ཤེས་པ་དང༌། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པ་ཞེས་བྱ་བ་བཞི་བཞིར་ཕྱེ་བས་བཅུ་དྲུག་སྐྱེ་སྟེ། དེའང་ཞིབ་ཏུ་སྦྱར་ན་སྡུག་བསྔལ་ལ་ཆོས་ཤེས་པའི་བཟོད་པ་དང༌། སྡུག་བསྔལ་ལ་ཆོས་ཤེས་པ་དང༌། སྡུག་བསྔལ་ལ་རྗེས་སུ་ཤེས་པའི་བཟོད་པ་དང༌། སྡུག་བསྔལ་ལ་རྗེས་སུ་ཤེས་པའོ། །དེ་བཞིན་དུ་ཀུན་འབྱུང་དང༌།

འགོག་པ་དང༌། ལམ་ལ་ཡང་བཞི་བཞིར་དབྱེའོ། །ལམ་གྱི་བཅུ་དྲུག་པ་ནི་སྒོམ་ལམ་བྱང་ཆུབ་ཀྱི་ཡན་ལག་བདུན་པོ་ཡིན་ནོ། །དེ་ལ་དང་པོ་ཁོ་ནར་འདོད་པ་ན་སྤྱོད་པའི་སྡུག་བསྔལ་གྱི་ཆོས་ཉིད་མཐོང་བའི་ཟག་མེད་ཀྱི་ཤེས་པ་དེས་མཐོང་སྤང་གི་ཉོན་མོངས་པ་སྤོང་བས་ ( ¡¶ ཞ ¡· + སྡུག་བསྔལ་ལ་ཆོས་ཤེས་པའི་ ) བཟོད་པ། དེས་རྣམ་པར་གྲོལ་བ་མངོན་དུ་བྱས་པས་ ( ¡¶ ཞ ¡· + སྡུག་བསྔལ་ལ་ ) ཆོས་ཤེས་པའོ། །དེ་ལྟར་གཉིས་པོ་དེ་འཕགས་པའི་ཆོས་ཀྱི་རྒྱུར་ཤེས་པས་ལྷག་མ་རྣམས་ཀྱང་དེ་ལྟར་ཤེས་པ་ནི་རྗེས་སུ་ཤེས་པའི་བཟོད་པ། དེ་ངེས་པར་ ¡Ã འཛིན་པ་ ( ¡¶ ཞ ¡· ཤེས་པ་ ) ནི་རྗེས་སུ་ཤེས་པའོ། །དེ་ལྟར་སྐད་ཅིག་བཅུ་དྲུག་ཡིན་ཡང་བཅོ་ལྔ་པོ་བདེན་པ་མཐོང་བས་མཐོང་བའི་ལམ་མོ། །བཅུ་དྲུག་པ་ལ་སྔ་མ་ལས་ལྷག་མ་ལྟར་མེད་པས་བསྒོམ་ལམ་དུ་འདོད་དོ། །དེའི་ཚེ་ཡང་དག་པའི་ལྟ་བ་རྟོགས་པས་འཕགས་པའི་ལམ་ཡན་ལག་བརྒྱད་ ( ¡¶ ཞ ¡· + ཀྱི་ ) རྟོགས་པས་ཕྱེ་བའོ། །དེ་ནས་བསྒོམ་པའི་ལམ་སྟེ་མཐོང་བའི་ལམ་དེ་ཉིད་འཇིག་རྟེན་པའི་བསམ་གཏན་དང༌། འཇིག་རྟེན་ལས་འདས་པའི་བསམ་གཏན་གྱིས་གོམས་པར་བྱེད་པས་བསྒོམ་པའི་ལམ་སྟེ། དེའི་ཚེ་བྱང་ཆུབ་ཀྱི་ཡན་ལག་བདུན་སྐྱེའོ། །དེ་ཕན་ཆད་ནི་མཐར་ཕྱིན་པའི་ལམ་ཞེས་བྱ་བའི་གྲངས་སུ་འགྲོའོ། །གསུམ་པ་དེ་ལྟ་བུའི་གང་ཟག་ཇི་ལྟ་བུ་ཞེ་ན། གང་ཟག་ནི་སྤྱིར་རིགས་ཅན་གསུམ་སྟེ། ཉན་ཐོས་ཀྱི་རིགས་ཅན་དང༌། རང་སངས་རྒྱས་ཀྱི་རིགས་ཅན་དང༌། བྱང་ཆུབ་སེམས་དཔའ་ ( ¡¶ ཞ ¡·¡¶ ལུ ¡· + དང་ ) སངས་རྒྱས་ཀྱི་རིགས་ཅན་ནོ། །དེ་ལྟར་གསུམ་པོ་དེ་དང་པོ་ཉིད་ནས་ལམ་སོ་སོ་ལ་འཇུག་པའང་ཡོད་ལ ༑ རང་སངས་རྒྱས་དང༌། སངས་རྒྱས་གཉིས་ནི་རྩེ་མོ་ཐོབ་ཐོབ་ཉན་ཐོས་ཀྱི་ལམ་གྱིས་བགྲོད་ནས། དེ་ནས་སངས་རྒྱས་གཉིས་ ( ¡¶ ཞ ¡· - གཉིས་ ) ཀྱི་ལམ་དུ་སྒྱུར་བར་བྱེད་པའང་ཡོད་དོ། །བཟོད་པ་ཐོབ་ནས་བསྒྱུར་མི་སྲིད་དེ། བཟོད་པ་ཐོབ་ནས་ངན་སོང་དུ་མི་འགྲོ་ལ། བྱང་ཆུབ་སེམས་དཔའ་སེམས་ཅན་གྱི་དོན་དུའང་

( ¡¶ ཞ ¡· - འང་ ) ངན་སོང་དུ་འགྲོ་དགོས་པའི་ཕྱིར་རོ། །སངས་རྒྱས་གཉིས་ཀྱི་གང་ཟག་ནི་ཚོགས་རྫོགས་ནས་ཚོགས་ལམ་མམ། དྲོད་རྩེ་མོ་ལ་གནས་ཏེ། ཚོགས་གཉིས་དང་བསམ་གཏན་ལ་སོགས་པ་ཐམས་ཅད་ལ་སློབ་པ་ཡིན་ཏེ། དེ་ལ་ཐར ( ¡¶ ཞ ¡· + ཕྱིན་ ) པའི་ཆ་མཐུན་ལ་གནས་པ་ཞེས་བྱའོ། །དེའང་བྱང་ཆུབ་སེམས་དཔའ་བསྐལ་པ་གྲངས་མེད་གསུམ། རང་སངས་རྒྱས་བསྐལ་པ་བརྒྱར་གནས་སོ ༑༑ དེ་ནས་སྟན་གཅིག་ལ་ལམ་ ( ¡¶ ཞ ¡· - ལམ་ ) ངེས་འབྱེད་ཆ་མཐུན་ནས་བཟུང་སྟེ། བྱང་ཆུབ་ཀྱི་བར་དུ་བསམ་གཏན་བཞི་པ་ཁོ་ན་ལ་བརྟེན་ཏེ་སྐྱེས་པར་བྱེད་དོ། །དེ་ཅིའི་ཕྱིར་ཞེ་ན། དབང་པོ་ཤིན་ཏུ་རྣོ་བའི་ཕྱིར་རོ། །དེ་སྐད་དུ། སྟོན་དང་བསེ་རུ་བྱང་ཆུབ་བར། །བསམ་གཏན་མཐའ་སྟན་གཅིག་ལ་ཀུན། །དེ་ཡི་གོང་དུ་ཐར་ཆ་མཐུན ༑ ༑ ཞེས་བཤད་དོ། །ཉན་ཐོས་ཀྱི་གང་ཟག་ལ་གཉིས། སོ་སོ་སྐྱེ་བོའི་གནས་སྐབས་དང༌། འཕགས་པའི་གནས་སྐབས་སོ། །དང་པོ་ལ་གཉིས། ¡Ã མཐོང་ལམ་མ་སྐྱེས་ཀྱི་བར་དུ་ ( ¡¶ ཞ ¡·¡¶ ལུ ¡· - མཐོང་ལམ་་་་་་་བར་དུ་ ) དད་པས་རྗེས་སུ་འབྲང་བ་དང༌། ཆོས་ཀྱི་རྗེས་སུ་འབྲང་བ་གཉིས་སོ། །གཉིས་པ་འཕགས་པའི་གནས་སྐབས་ལ་བཞི། རྒྱུན་དུ་ཞུགས་པ་དང༌། ལན་ཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པའོ། །དེ་དག་རེ་རེ་ལ་ཡང་འབྲས་བུ་ལ་ཞུགས་པ་དང་ ༑ འབྲས་བུ་ཐོབ་པ་སྟེ་བརྒྱད་དུ་འགྱུར་རོ། །དང་པོ་རྒྱུན་དུ་ཞུགས་པའི་འབྲས་བུ་ལ་གཉིས ( ¡¶ ཞ ¡· - གཉིས ) ། དེ་མ་ཐག་དགྲ་བཅོམ་པ་ཐོབ་པ་ནི་རྒྱུན་ཞུགས་ཅིག་ཅར་བའོ། །རྒྱུན་ཞུགས་རིམ་གྱིས་པ་ནི་ནན་ཏར་འགོར་ན་ལན་བདུན་པའོ། །གཉིས་པ་ནི་དེ་ ( ¡¶ ཞ ¡· - དེ་ ) འདོད་ཁམས་ཀྱི་བསྒོམ་སྤང་གི་ཉོན་མོངས་པ་ལྔ་ཟད་པར་ ( ¡¶ ལུ ¡· + མ་ ) གྱུར་པས་མིར་ལན་ཅིག་ཕྱིར་འོང་ན་ཕྱིར་འོང་བའོ ༑ ༑ གསུམ་པ་འདོད་པའི་ཁམས་ཀྱི་བསྒོམ་སྤང་གི་ཉོན་མོངས་པའི་རྒྱུ་ཟད་པ་ནི་ཕྱིར་མི་འོང་བ་སྟེ་འདོད་ཁམས་སུ་མི་སྐྱེའོ། །དེ་དག་གི་དབྱེ་བ་ནི་མཐའ་ཡས་པ་ཞིག་གནས་པ་ལས་བརྗོད་པར་ག་ལ་ནུས།

བཞི་པ་ནི་སྲིད་པའི་རྩེ་མོའི་བར་གྱི་ཉོན་མོངས་པ་ཐམས་ཅད་ཟད་ ( ¡¶ ཞ ¡· + པར་བྱེད་ ) པ་ནི་དགྲ་བཅོམ་པ་ལ་ཞུགས་པ་སྟེ། དེའི་ཏིང་ངེ་འཛིན་ནི་རྡོ་རྗེ་ལྟ་བུའོ། །དེས་ཟད་པ་ཤེས་པ་དང་མི་སྐྱེ་བ་ཤེས་ན་དགྲ་བཅོམ་པ་ཐོབ་པའོ། །དེ་ཡན་ཆད་ནི་འབྲས་བུ་ཐོབ་པ་ལ་སློབ་པ་ཡིན་ལ། དེ་ནས་ནི་མི་སློབ་པ་ཞེས་བྱའོ། །དགྲ་བཅོམ་པ་ཉིད་ལ་བྱེ་བྲག་མི་མཐུན་པ་དྲུག་ཡོད་དེ། ཡོངས་སུ་ཉམས་པའི་ཆོས་ཅན་དང༌། འཆི་བར་སེམས་པའི་ཆོས་ཅན་དང༌། རྗེས་སུ་བསྲུང་བའི་ཆོས་ཅན་དང༌། གནས་པ་ལས་མི་བསྐྱོད་པའི་ཆོས་ཅན་དང༌། རྟོགས་པའི་སྐལ་བ་ཅན་དང༌། མི་གཡོ་བའི་ཆོས་ཅན་ནོ།། དེ་དག་ཀྱང་གོ་རིམ་བཞིན་དུ་ཕྱི་མ་ཕྱི་མ་མཆོག་ཡིན་པར་མངོན་ནོ། །རང་སངས་རྒྱས་དང༌། སངས་རྒྱས་གཉིས་ཀྱང་མི་གཡོ་བའི་ཆོས་ཅན་གྱི་བྱེ་བྲག་ཡིན་ནོ།། བཞི་པ་དེ་ལྟ་བུའི་གང་ཟག་རྣམས་ཀྱི་ཤེས་པའི་དབྱེ་བ་ནི། ཤེས་པ་ཐམས་ཅད་བསྡུ་ན་གསུམ་དུ་དབྱེ་བ་དང༌། དེ་བཅུར་དབྱེ་བ་དང༌། དེ་དག་གང་ཟག་གང་ལ་ལྡན་པའོ། །དང་པོ་ལ་གསུམ་ཡིན་ཏེ། ཀུན་རྫོབ་ཤེས་པ་དང༌། ཆོས་ཤེས་པ་དང་ ༑ རྗེས་སུ་ཤེས་པའོ། །གཉིས་པ་ནི། དེ་ལས་ཤེས་པ་དབྱེ་ན་བཅུ་ཐམ་པ་ཡིན་ཏེ། ཆོས་ཤེས་པ་དང༌། རྗེས་སུ་ཤེས་པ་དང༌། ཀུན་རྫོབ་ཤེས་པ་དང༌། ཕ་རོལ་གྱི་སེམས་ཤེས་པ་དང༌། སྡུག་བསྔལ་ཤེས་པ་དང༌། ཀུན་འབྱུང་བ་ ( ¡¶ ཞ ¡· - བ་ ) ཤེས་པ་དང༌། འགོག་པ་ཤེས་པ་དང༌། ལམ་ཤེས་པ་དང༌། ཟད་པ་ཤེས་པ་དང༌། མི་སྐྱེ་བ་ཤེས་པའོ། །དེ་ལ་ཀུན་རྫོབ་ཤེས་པ་ནི་བུམ་པ་དང༌། སྣམ་བུ་དང༌། ཆུ་ཞེས་བྱ་བ་ལ་སོགས་པ་ཤེས་པ་སྟེ། འདུས་བྱས་ ¡Ã དང་འདུས་མ་བྱས་ ( ¡¶ ཞ ¡· - དང་འདུས་མ་བྱས་ ) ཀྱི་ཆོས་མཐའ་དག་ལ་འཇུག་པ་ཡིན་ནོ། །ཆོས་ཤེས་པ་ཞེས་བྱ་བ་ནི་འདོད་པ་ན་སྤྱོད་པའི་སྡུག་བསྔལ་ལ་སོགས་པའི་བདེན་པ་བཞི་ཤེས་པ་ཡིན་ནོ།། རྗེས་སུ་ཤེས་པ་ཞེས་བྱ་བ་ནི་གཟུགས་དང་གཟུགས་མེད་པ་ན་སྤྱོད་པའི་བདེན་པ་བཞི་ཤེས་པ་ཡིན་ནོ། །ཕ་རོལ་གྱི་སེམས་ཤེས་པ་ནི་སེམས་ཅན་ཕ་རོལ་གྱི་སེམས་འདི་ནི་འདོད་ཆགས་དང་བཅས་པའོ།

།ཞེས་བྱ་བ་ལ་སོགས་པ་ཕ་རོལ་གྱི་སེམས་གང་ཡིན་པ་དེའི་རྣམ་པ་འཛིན་པ་ཡིན་ནོ། །སྡུག་བསྔལ་ཤེས་པ་ལ་སོགས་པ་ནི་ཟག་པ་མེད་པ་སྟེ། བདེན་པ་བཞི་ལ་བཅུ་དྲུག་ཏུ་ཕྱེ་བ་ཉིད་ལ་འཇུག་པ་ཡིན་ནོ། །འདི་ནི་སྡུག་བསྔལ་འཕགས་པའི་བདེན་པའོ་ཞེས་བྱ་བ་ལ་སོགས་ ¡Ã པར་ ( ¡¶ ལུ ¡· པ་ནི་སྡུག་བསྔལ་ ) ཤེས་པ་ ¡Ã ལ་སོགས་པ་བཞི་ ( ¡¶ ཞ ¡· - ལ་སོགས་པ་བཞི་ ) ཡིན་ལ། བདག་གིས་སྡུག་བསྔལ་ཤེས་སོ། །ཀུན་འབྱུང་སྤངས་སོ། །འགོག་པ་མངོན་དུ་བྱས་སོ། །ལམ་བསྟེན་ནོ་ཞེས་བྱ་བར་ཤེས་པ་ནི་ཟད་པ་ཤེས་པ་ཡིན་ལ ༑ བདག་གིས་སྡུག་བསྔལ་ཡོངས་སུ་ཤེས་སོ། །ཤེས་པར་བྱར་མེད་དོ་ཞེས་བྱ་བ་ལ་སོགས་པ་ནི་མི་སྐྱེ་བ་ཤེས་པ་ཡིན་ནོ། །འདི་དག་ཕན་ཚུན་གང་དང་གང་འབྲེལ་བ་ནི་དགོས་པ་ཆུང་བས་འདིར་མི་བརྗོད་དོ། །གསུམ་པ་ཤེས་པ་དེ་དག་གང་ཟག་གང་ལ་ལྡན་ཞེ་ན། བཞི་སྟེ། སོ་སོ་སྐྱེ་བོ་ཤེས་པ་གཅིག་གམ་གཉིས་དང་ལྡན་པ་སྟེ། མཐོང་སྒོམ་པ་བདུན་ནམ་བརྒྱད་དང་ལྡན་པ་དང༌། དགྲ་བཅོམ་པ་བཅུ་ཀ་དང་ལྡན་པ་དང༌། སངས་རྒྱས་ཐུན་མོང་དང་ཐུན་མོང་མ་ཡིན་པའི་ཡོན་ཏན་དང་ལྡན་པའོ། །དང་པོ་ནི་སོ་སོ་སྐྱེ་བོ་ངེས་འབྱེད་ཆ་མཐུན་མན་ཆད་ལ་ནི་ཀུན་རྫོབ་ཤེས་པ་གཅིག་པུ་དང་ལྡན་ནོ། །གལ་ཏེ་སོ་སོ་སྐྱེ་བོ་འདོད་ཆགས་དང་བྲལ་བ་ཞིག་ཡིན་ན་ཕ་རོལ་གྱི་སེམས་ཤེས་པ་དང་ཡང་ལྡན་ནོ། །མཐོང་བའི་ལམ་ནས་ཆོས་ ( ¡¶ ཞ ¡· - ཆོས་ ) ཤེས་པ་ ( ¡¶ ཞ ¡· + བརྒྱད་ ) དང་ལྡན་ཏེ། དེའང་སྐད་ཅིག་དང་པོ་ལ་སྡུག་བསྔལ་ལ་ཆོས་ཤེས་པ་དང༌། ཀུན་རྫོབ་ཤེས་པ་དང་ལྡན་ནོ། །དེ་བཞིན་དུ་རེ་རེ་བསྣན་པས་བདུན་དུ་འགྱུར་ལ་འདོད་ཆགས་དང་བྲལ་བ་ཞིག་ཡིན་ན་ཕ་རོལ་གྱི་སེམས་ཤེས་པ་དང་ལྡན་པས་བརྒྱད་དུ་འགྱུར་རོ། །བསྒོམ་པའི་ལམ་ནི་དེ་ཉིད་གོམས་པར་བྱ་བ་ལས་གཞན་བསྣན་དུ་མེད་དོ། །དགྲ་བཅོམ་པ་མི་གཡོ་བའི་ཆོས་ཅན་གྱིས་ནི་ཟད་པ་ཤེས་པ་དང་མི་སྐྱེ་བ་ཤེས་པ་ཐོབ་པས་ཤེས་པ་བཅུ་དང་ལྡན་ནོ། །དེ་ལྟ་བུའི་ཤེས་པ་བཅུ་དང་ལྡན་པ་ཐོབ་པས་ཡོན་ཏན་གྱི་ཁྱད་པར་དུ་མ་ཐོབ་སྟེ།

ཤེས་པ་བཅུ་པོ་ཉིད་ལས་མ་འདས་སོ། །དེ་ལ་སངས་རྒྱས་ཀྱི་ནི་ཡོན་ཏན་ཐུན་མོང་མ་ཡིན་པ་དང་ཐུང་མོང་བ་གཉིས་ཐོབ་ ( ¡¶ ཞ ¡· - ཐོབ་ ) སྟེ༑ དེ་ལ་ཡོན་ཏན་ཐུན་མོང་མ་ཡིན་པ་ནི་གསུམ་སྟེ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། མཉམ་པ་དང་མི་མཉམ་པའི་ཆ་བཤད་པ་དང༌། ཕུན་སུམ་ཚོགས་པ་གསུམ་བཤད་པའོ། །དང་པོ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཐོབ་སྟེ། སྟོབས་བཅུ་དང༌། མི་འཇིགས་པ་བཞི་དང༌། དྲན་པ་ཉེ་བར་བཞག་པ་གསུམ་དང༌། ཐུགས་རྗེ་ཆེན་པོའོ། །གཉིས་པ་ནི། གཞན་ཡང་སངས་རྒྱས་ཐམས་ཅད་ཀྱི་མཉམ་པ་དང་མི་མཉམ་པའི་ཡོན་ཏན་གྱི་ཆ་བཤད་པ་ལ། སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས།། མཉམ་པ་ཉིད་དེ་སྐུ་ཚེ་དང༌། །རིགས་དང་སྐུ་བོང་ཚད་ཀྱིས་མིན། །ཞེས་བཤད་དོ ༑ ༑ གསུམ་པ་ནི། དེ་ལ་སངས་རྒྱས་ཐམས་ཅད་ནི་རྒྱུ་ཕུན་སུམ་ཚོགས་པ་དང༌། འབྲས་བུ་ཕུན་སུམ་ཚོགས་པ་དང༌། ཕན་འདོགས་པ་ཕུན་སུམ་ཚོགས་པའོ། །དེ་ལ་རྒྱུ་ཕུན་སུམ་ཚོགས་པ་ནི་བསོད་ནམས་དང་ཡེ་ཤེས་ཀྱི་ཚོགས་ཐམས་ཅད་ལ་བར་ཆད་མེད་པར་ཡུན་རིང་དུ་གུས་པར་བྱས་ཏེ་གོམས་པའོ། །འབྲས་བུ་ཕུན་སུམ་ཚོགས་པ་ལ་བཞི་སྟེ། ཡེ་ཤེས་ཕུན་སུམ་ཚོགས་པ་དང༌། སྤངས་པ་ཕུན་སུམ་ཚོགས་པ་དང༌། མཐུ་ཕུན་སུམ་ཚོགས་པ་དང༌། གཟུགས་ཀྱི་སྐུ་ཕུན་སུམ་ཚོགས་པའོ ༑ ༑ ཕན་འདོགས་པ་ཕུན་སུམ་ཚོགས་པ་ནི་ངན་སོང་གསུམ་དང་འཁོར་བའི་སྡུག་བསྔལ་ལས་གཏན་ཏུ་ཐར་བར་མཛད་པའམ། ཡང་ན་ཐེག་པ་གསུམ་དང་བདེ་འགྲོ་ལ་འགོད་པར་མཛད་པ་སྟེ་བཞིའོ། །འདི་དག་ནི་མདོར་བསྡུས་པའི་སངས་རྒྱས་ཀྱི་ཡོན་ཏན་མ་འདྲེས་པ་སྟེ། གཞན་ ( ¡¶ ཞ ¡· + གྱི་ ) དབྱེ་བ་མཐའ་ཡས་པ་ནི་སུ་ཞིག་གིས་བརྗོད་པར་ག་ལ་ནུས་ཏེ་མཐའ་ཡས་པ་མངའ་བས་སོ།། གཉིས་པ་ཐུན་མོང་བ་ལ་གཉིས་ཏེ། ཡོན་ཏན་གཞན་ཉན་ཐོས་དང་ཐུན་མོང་བ་དང་ ༑ འཇིག་རྟེན་པ་དང་ཐུན་མོང་བའོ། །དང་པོ་ལ་བཞི། ཉོན་མོངས་པ་མེད་པ་དང་ ༑ ¡Ã སྨོན་ ( ¡¶ ཞ ¡· སྔོན་གྱི་

) གནས་ཤེས་པ་དང༌། སོ་སོ་ཡང་དག་པར་རིག་པ་དང་ ༑ མངོན་ཤེས་དྲུག་གི་ཟག་པ་ཟད་པའི་མངོན་པར་ཤེས་པའོ། །འཇིག་རྟེན་པ་དང་ཐུན་མོང་བ་ནི། མངོན་པར་ཤེས་པ་དང༌། བསམ་གཏན་དང༌། གཟུགས་མེད་པ་དང༌། ཚད་མེད་པ་དང༌། རྣམ་པར་ཐར་པ་དང༌། ཟིལ་གྱིས་གནོན་པའི་སྐྱེ་མཆེད་དང༌། ཟད་པར་གྱི་སྐྱེ་མཆེད་ལ་སོགས་པའོ། །མངོན་པར་ཤེས་པའང་དབྱེ་ན་དྲུག་སྟེ། རྫུ་འཕྲུལ་གྱི་མངོན་པར་ཤེས་པ་དང༌། ལྷའི་མིག་དང༌། རྣ་བའི་མངོན་པར་ཤེས་པ་དང༌། སྔོན་གྱི་གནས་རྗེས་སུ་དྲན་པའི་མངོན་པར་ཤེས་པ་དང༌། གཞན་གྱི་སེམས་ཀྱི་རྣམ་གྲངས་ཤེས་པའི་མངོན་པར་ཤེས་པ་དང༌། འཆི་འཕོ་དང་སྐྱེ་བ་ཤེས་པའི་མངོན་པར་ཤེས་པ་དང༌། ( ¡¶ ཞ ¡· སྟེ་ ) ལྔ་ནི་འཇིག་རྟེན་པ་དང་ཐུན་མོང་བ་ཡིན་ལ། དྲུག་པ་ཟག་པ་ཟད་པའི་མངོན་པར་ཤེས་པ་ནི་ཁྱད་པར་བའོ ༑ ༑ དེ་ལྟ་བུའི་ཡོན་ཏན་གྱི་རབ་ཏུ་དབྱེ་བ་དང༌། མཚན་ཉིད་དང༌། དེ་དག་ཤེས་པ་གང་དང་གང་གིས་བསྡུས་པ་ལ་སོགས་པ་ནི་གཞན་དུ་ཤེས་པར་བྱ་སྟེ། འདིར་ནི་སྤྱིའི་རྣམ་པ་ཙམ་ཞིག་བསྟན་ཏོ།། །། སྤྱི་དོན་ལྔ་པ་ཏིང་ངེ་འཛིན་གྱི་ཁྱད་པར་ནི་ཡོན་ཏན་གྱི་ཁྱད་པར་དེ་དག་ཀྱང་སྙོམས་པར་འཇུག་པ་ལས་ཐོབ་པ་ཡིན་པས་དེའི་དབྱེ་བ་ཅུང་ཟད་བཤད་ན་བཞི ༑ མིང་གི་དོན་དང༌། རྫས་སུ་དབྱེ་བ་དང༌། དེས་འཇིག་རྟེན་དང་འཇིག་རྟེན་ལས་འདས་པའི་གྲུབ་ཚུལ་དང༌། དེ་ལ་བརྟེན་ནས་རིགས་ཅན་གསུམ་གྲོལ་བའི་ཚུལ་ལོ། །དེ་ལ་དང་པོ་ནི་དགེ་བའི་སེམས་རྩེ་གཅིག་པ་ནི་ཏིང་ངེ་འཛིན་ཞེས་བྱ་བ་ཡིན་ལ། ཏིང་ངེ་འཛིན་དེ་ཉིད་ཡན་ལག་དང་ལྡན་ཞིང་ཞི་གནས་དང༌། ལྷག་མཐོང་ཟུང་དུ་འབྲེལ་བ་ནི་བསམ་གཏན་ ¡Ã ནམ་ ( ¡¶ ཞ ¡· དང་གཟུགས་མེད་པའི་ ¡¶ ལུ ¡· དང་ ) སྙོམས་པར་འཇུག་པ་ཞེས་བྱའོ། །དེའང་ལས་ཀྱི་དབང་གིས་གཟུགས་ཁམས་དང༌། གཟུགས་མེད་དུ་སྐྱེས་པ་རྣམས་ནི་དེར་སྐྱེས་པས་ན་བསམ་གཏན་ཞེས་བྱ་བ་ཉིད་ཡིན་ལ། རྣལ་འབྱོར་པ་རྣམས་དེ་ལྟ་བུ་ལ་འཇུག་པ་རྣམས་ནི་ཡོན་ཏན་ཐམས་ཅད་ཀྱི་རྟེན་དུ་གྱུར་པའི་ཕྱིར་སྙོམས་པར་འཇུག་པ་ཞེས་བྱའོ།

། གཉིས་པ་དེའང་རྫས་སུ་དབྱེ་ན་བསམ་གཏན་བཞི་དང༌། གཟུགས་མེད་སྐྱེ་མཆེད་མུ་བཞིའོ། །གསུམ་པ་ནི་འདི་དག་ཟག་པ་དང་བཅས་པས་བསྒོམ་ན་འཇིག་རྟེན་པའི་བསམ་གཏན་ནོ། །ཟག་མེད་དེ་ལམ་གྱི་བདེན་པ་དང་ལྡན་པས་བསྒོམ་ན་འཇིག་རྟེན་ལས་འདས་པའི་སྙོམས་འཇུག་གོ །བཞི་པ་ནི་འདི་དག་ཀྱང་ཅི་རིགས་པར་དྲོ་བར་གྱུར་པ་ནས་བརྩམས་ཏེ་དགྲ་བཅོམ་པ་མི་གཡོ་བར་གྱུར་པའི་ཆོས་ཅན་གྱི་བར་ལ་རིམ་གྱིས་ཁྱད་པར་དུ་འཕགས་པའི་ཚུལ་གྱིས་ཡོད་དོ། །དེ་ལ་དགྲ་བཅོམ་པ་མི་གཡོ་བའི་ཆོས་ཅན་ནི་བསམ་གཏན་བཞི་པ་ ( ¡¶ ཞ ¡· - པ་ ) ལ་བརྟེན་ཏེ་དེ་ཡང་རྣམ་པར་ཐར་པའི་སྒོ་གསུམ་གྱི་ཏིང་ངེ་འཛིན་འཐོབ་སྟེ། མྱ་ངན་ལས་འདས་པ་ནི་མཚན་མ་བཅུ་དང་བྲལ་བའི་ཕྱིར་མཚན་མ་མེད་པ། བདག་མེད་པ་དང༌། སྟོང་པ་ཉིད་ ( ¡¶ ལུ ¡· + དང་ ) མཚུངས་པར་ལྡན་པས་སྟོང་པ་ཉིད། ལམ་ཡང་གཟིངས་ལྟ་བུར་འབོར་བའི་ཕྱིར་སྨོན་པ་མེད་པ་ཞེས་བྱ་སྟེ། ཏིང་ངེ་འཛིན་འདི་ཐོབ་པ་ནི་མྱ་ངན་ལས་འདས་པ་ཞེས་བྱའོ། །དེ་ཡང༌། མར་མེ་ཤི་བར་གྱུར་པ་ལྟར

༑ ༑ དེ་ཡི་སེམས་ཀྱི་ ( ¡¶ ཞ ¡·¡¶ ལུ ¡· ནི་ ) རྣམ་པར་ཐར། །ཞེས་སོ། །ཡང་བཅོམ་ལྡན་འདས་འདིས་ནི་རྡོ་རྗེའི་གདན་དུ་ཉོན་མོངས་པ་དང་ལྷའི་བུའི་བདུད་བཏུལ་ལ ༑ ཡངས་པ་ཅན་དུ་སླར་སྐུ་ཚེ་བྱིན་གྱིས་བརླབ་པའི་ཕྱིར་འཆི་བདག་གི་བདུད་བཏུལ་ལ། རྩྭ་མཆོག་གི་གྲོང་ཁྱེར་ ( ¡¶ ཞ ¡· - ཁྱེར་ ) དུ་ཕུང་པོ་ལྷག་མ་མེད་པའི་དབྱིངས་སུ་ཡོངས་སུ་མྱ་ངན་ལས་འདས་པ་ཆེན་པོ་ཉེ་བར་བསྟན་པ་མཛད་པའི་ཕྱིར་ཕུང་པོའི་བདུད་བཏུལ་བ་ཡིན་ནོ་ཞེས་ཟེར་རོ། །དེ་ལྟར་ན་དེ་དག་གིས་ནི་ཁ་ཆེ་བྱེ་བྲག་ཏུ་སྨྲ་བའི་ལུགས་ཀྱི་གྲུབ་པའི་མཐའ་མདོ་ཙམ་བརྗོད་པ་ཡིན་པས་དེ་ལྟར་བསྟན་ཏོ། །འདི་རྒྱས་པར་ཤེས་པར་འདོད་ན་ཆོས་མངོན་པ་མཛོད་ལེགས་པར་བསླབ་པར་བྱའོ། །དེ་ལྟར་བྱེ་བྲག་ཏུ་སྨྲ་བ་ལེགས་པར་བསྟན་ནས། མདོ་སྡེ་པ་ཡང་དེ་བཞིན་ནོ་ཞེས་གསུངས་པས་དེ་ལ་བསླབ་པར་བྱའོ།། །། དེའང་མདོ་སྡེ་ཉིད་ལ་ཚད་མར་འཛིན་པས་ན་མདོ་སྡེ་པ་ཞེས་བྱ་སྟེ། འདིའི་ལུགས་ཀྱང་ཕལ་ཆེར་བྱེ་བྲག་ཏུ་སྨྲ་བ་དང་མཐུན་མོད་ཀྱི། འོན་ཀྱང་དེ་ལས་ཁྱད་པར་ཅུང་ཟད་ཅིག་བརྗོད་པར་བྱའོ། །དེ་ལ་གཉིས། བྱེ་བྲག་ཏུ་སྨྲ་བ་སུན་དབྱུང་བ་དང༌། རང་གི་གྲུབ་མཐའ་བརྗོད་པའོ། །དང་པོ་ནི་བྱེ་བྲག་ཏུ་སྨྲ་བས་ལོག་པར་བརྟགས་པ་མང་དུ་ཡོད་ཀྱང་མདོར་བསྡུས་པ་ཙམ་བརྗོད་ན་གཉིས་ཏེ། མདོ་བས་བསྟན་བཅོས་བྱེ་བྲག་ཏུ་བཤད་པ་ལ་ཚད་མར་བྱེད་པ་དང༌། ཤེས་བྱའི་གཞི་ལྔ་ཀ་རྫས་སུ་ཡོད་པར་འདོད་པའོ། །དེ་ལ་དང་པོ་མི་འཐད་དེ། སློབ་དཔོན་དབྱིག་གཉེན་གྱིས། བསྟན་བཅོས་དང་འགལ་བ་ནི་བླའི་མདོ་དང་འགལ་བ་ནི་དེ་ལྟ་མ་ཡིན་ནོ་ཞེས་གསུངས་པས་སོ། །དེ་ལྟ་མ་ཡིན་ཏེ། མདོ་ལས་གདུལ་བྱ་ལ་དགོངས་ཏེ་གསུངས་པ་མང་ངོ་སྙམ་ན། ཁྱོད་རང་གི་གཞུང་ལས། སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་བཤད་པ་མ་ཡིན་ནམ། དེས་ན་ཆོས་ཐམས་ཅད་གདུལ་བྱའི་ངོར་གསུངས་པས་ན་ཐམས་ཅད་ལེགས་པར་གསུངས་པ་ཁོ་ནའོ།

།གཉིས་པ་ཤེས་བྱའི་གཞི་ལྔ་རྫས་སུ་འདོད་པ་ལས། དེ་ལ་རྫས་ཞེས་བྱ་བ་ནི་ཅི་ཞིག དེ་དེའི་ཐ་སྙད་ཀྱི་བརྗོད་དུ་རུང་བའི་ངོ་བོ་ཙམ་ལ་བྱའམ། རང་གི་མཚན་ཉིད་ཀྱིས་དངོས་པོར་ཡོད་པ་ལ་བརྗོད་ཅེས་དྲི་བར་བྱའོ། །དེ་ལ་དང་པོ་ཡིན་ནོ་ཞེ་ན། འོ་ན་ཐམས་ཅད་རྫས་སུ་ཡོད་པར་འགྱུར་བས་བཏགས་པའི་ཡོད་པ་གཞན་ ( ¡¶ ཞ ¡·¡¶ ལུ ¡· གཏན་ ) མི་སྲིད་པར་འགྱུར་རོ། །གལ་ཏེ་གཉིས་པ་ཡིན་ནོ་ཞེ་ན། རང་གི་མཚན་ཉིད་ཀྱིས་དངོས་པོར་ཡོད་པ་དེ་ནི་གཟུགས་ཀྱི་གཞི་དང༌། སེམས་ཀྱི་གཞི་དང༌། སེམས་ལས་བྱུང་བའི་གཞི་ནི་རྫས་སུ་ཡོད་པ་བདེན་ན་མི་ལྡན་པའི་འདུ་བྱེད་དང་འདུས་མ་བྱས་རྫས་སུ་ཡོད་པར་ག་ལ་འགྱུར། དེ་ལ་མི་ལྡན་པའི་འདུ་བྱེད་ཐོབ་པ་ལ་སོགས་པའང་གཟུགས་དང་སེམས་དང་སེམས་ལས་བྱུང་བའི་གནས་སྐབས་ཀྱི་ཆོས་ཉིད་ལ་བཏགས་པ་ཡིན་ཏེ། དེ་མ་ཡིན་ན་དེ་ལྟར་ཡོད་པའི་རང་བཞིན་སྟོན་ཅིག དེ་ནི་མངོན་སུམ་དང་རྗེས་སུ་དཔག་པ་གང་གིས་ཀྱང་བསྟན་པར་མི་ནུས་པའི་ཕྱིར་ཡོད་པ་མ་ཡིན་ནོ། །ཡང་སྐྱེ་བ་ལ་སོགས་པ་རྫས་སུ་ཡོད་པའི་ཕྱིར་དུས་གསུམ་ཀྱང་རྫས་སུ་ཡོད་པར་ཐལ་ལོ། །དེ་འདོད་ན་འདས་པ་དང༌། མ་འོངས་པ་ད་ལྟར་དུ་ཡོད་པའི་ཕྱིར་འདས་པ་དང་མ་འོངས་པ་མ་ཡིན་པར་འགྱུར་རོ། །ཡང་འདུས་མ་བྱས་རྫས་སུ་ཡོད་པས་མྱ་ངན་ལས་འདས་པའང་རྫས་སུ་ཡོད་པར་ཐལ་ལོ། ། འདོད་ན། མར་མེ་ཤི་བ་ཇི་བཞིན་དུ། །དེ་ཡི་སེམས་ཀྱི་རྣམ་པར་ཐར། །ཞེས་གསུངས་པ་དང་འགལ་བར་འགྱུར་རོ། །དེ་ལྟར་བྱེ་བྲག་ཏུ་སྨྲ་བ་སུན་ཕྱུང་ནས། མདོ་སྡེ་པས་རང་གི་གྲུབ་པའི་མཐའ་འཇོག་པ་ལ་གསུམ་སྟེ། མདོའི་རབ་ཏུ་དབྱེ་བ་དང༌། མདོའི་དོན་རྣམ་པར་གཏན་ལ་དབབ་པ་དང༌། མདོའི་ཚིག་བཤད་པའི་ཚུལ་བསྟན་པའོ། །དེ་ལ་དང་པོ་ནི་གསུང་རབ་ཡན་ལག་བཅུ་གཉིས་དང༌། སྡེ་སྣོད་གསུམ་མོ། །དེ་ཡང་བརྗོད་བྱའི་ཁྱད་པར་ནས་སྡེ་སྣོད་གསུམ་དུ་འགྱུར་ལ། རྗོད་བྱེད་ཀྱི་ཁྱད་པར་ནས་གསུང་རབ་ཡན་ལག་བཅུ་གཉིས་སུ་འགྱུར་བས་ན་ངོ་བོ་སྡེ་སྣོད་གསུམ་དུ་བསྡུ་ལ།

དེ་དག་ཀྱང་ཐེག་པ་ཆེ་ཆུང་གཉིས་སུ་འབྱེད་དེ། དེའང་མདོའི་སྡེ་དང༌། དབྱངས་ཀྱིས་བསྙད་པའི་སྡེ་དང༌། ལུང་དུ་བསྟན་པའི་སྡེ་དང་ ༑ ཚིགས་སུ་བཅད་པའི་སྡེ་དང༌། ཆེད་དུ་བརྗོད་པའི་སྡེ་སྟེ་ལྔ་ནི་ཉན་ཐོས་ཀྱི་མདོ་སྡེ་ཡིན་ནོ། །གླེང་གཞིའི་སྡེ་དང༌། རྟོགས་པ་བརྗོད་པའི་སྡེ་དང༌། དེ་ལྟ་བུ་བྱུང་བའི་སྡེ་ནི་ཉན་ཐོས་ཀྱི་འདུལ་བ་ཡིན་ནོ། །སྐྱེས་པ་རབས་ཀྱི་སྡེ་ནི་བྱང་ཆུབ་སེམས་དཔའི་འདུལ་བ་ཡིན་ལ། ཤིན་ཏུ་རྒྱས་པའི་སྡེ་དང༌། རྨད་དུ་བྱུང་བའི་ཆོས་ཀྱི་སྡེ་ནི་བྱང་ཆུབ་སེམས་དཔའི་མདོ་སྡེའི་སྡེ་སྣོད་ཡིན་ནོ། །གཏན་ལ་དབབ་པར་བསྟན་པའི་སྡེ་ནི་གཉིས་ཀའི་ཆོས་མངོན་པའི་སྡེ་སྣོད་དོ། །རང་སངས་རྒྱས་ནི་ཉན་ཐོས་ཀྱི་སྡེ་སྣོད་ལ་དམིགས་པ་ཡིན་ནོ། །གཉིས་པ་དེ་ལྟ་བུའི་མདོའི་དོན་གཏན་ལ་འབེབ་པ་ན། ཆོས་རྣམས་ཀྱི་ཇི་སྙེད་ཡོད་པ་གཏན་ལ་དབབ་པ་དང༌། ཇི་ལྟ་བ་བཞིན་དུ་ཡོད་པ་གཏན་ལ་དབབ་པའོ། །དང་པོ་ནི་ཕུང་པོ་དང་ཁམས་དང་སྐྱེ་མཆེད་ཀྱི་རྣམ་པར་བཞག་པ་རྣམས་སོ། །གཉིས་པ་ཇི་ལྟ་བ་ ¡Ã བཞིན་དུ་ཡོད་པ་ ( ¡¶ ཞ ¡· - བཞིན་དུ་ཡོད་པ་ ) ནི། འཕགས་པའི་བདེན་པ་བཞི་དང༌། སྟོང་པ་ཉིད་བཅུ་དྲུག་དང༌། དེ་བཞིན་ཉིད་གསུམ་དང༌། བཀའ་རྟགས་ཀྱི་ཕྱག་རྒྱ་བཞི་དང་ ༑ རྣམ་པར་ཐར་པའི་སྒོ་གསུམ་གཏན་ལ་འབེབས་པའོ། །དེ་ལྟ་བུའི་དོན་དེ་དག་ཀྱང་བརྗོད་པའི་ཚུལ་བསམ་གྱིས་མི་ཁྱབ་པས་སློབ་དཔོན་རྣམས་ཀྱིས་ནི་སྣ་ཚོགས་ནས་བསྟན་ཀྱང༌། འདིར་སློབ་དཔོན་དབྱིག་གཉེན་གྱིས་བྱེ་བྲག་ཏུ་སྨྲ་བ་དང་བསྟུན་ནས། དེ་ལས་ཁྱད་པར་དུ་འཕགས་པའི་ཚུལ་དུ་བསྟན་པས་དེ་བཞིན་དུ་བྱས་ན། དེ་ལ་ཤེས་བྱའི་གཞི་ལྔ་ལས་གཟུགས་ཀྱི་གཞི་ནི་ཕྱི་རོལ་ན་འབྱུང་བ་བཞིའི་རྡུལ་ཕྲ་རབ་དང༌། དེ་ལས་ ¡Ã རྫས་སུ་ ( ¡¶ ཞ ¡· - རྫས་སུ་ ) གྱུར་པ་རྫས་སུ་གནས་ཀྱང༌། མདོ་ལས། ¡Ã ཀྱེ་རྒྱལ་བའི་སྲས་དག་ ( ¡¶ ཞ ¡· - ཀྱེ་རྒྱལ་བའི་སྲས་དག་ ) ཁམས་གསུམ་པོ་འདི་དག་ནི་སེམས་ཙམ་མོ།

།ཞེས་གསུངས་པས། ཇི་ལྟར་སྣང་ཚད་ཤེས་པ་ཉིད་ཡིན་ལ། དེ་ལྟར་སྣང་བའི་རྒྱུ་ཕྱི་རོལ་གྱི་དོན་གྱིས་བསྐྱེད་པར་འདོད་དོ། །དེས་ན་མྱོང་བའི་ཡུལ་ནི་བདག་ཉིད་གསལ་བ་ཡིན་ལ། དམིགས་པའི་ཡུལ་ནི་མྱོང་བ་དང་འདྲ་བ་ཕྱི་རོལ་གྱི་དོན་ཡིན་ཏེ། ཚད་མ་རྣམ་འགྲེལ་གྱི་མདོ་སྡེ་པའི་སྐབས་ལས། བདག་ཉིད་གསལ་བར་མྱོང་བ་ཡིན། །འདྲ་བར་སྣང་བ་དམིགས་པ་ཡིན། །དེས་ན་ཤེས་པ་ཐམས་ཅད་ཀྱི། །དམིགས་མྱོང་བདག་ཉིད་ཐ་དད་གནས། །ཞེས་སོ། །སེམས་དང་སེམས་ལས་བྱུང་བའི་གཞི་ནི་རང་གསལ་བ་སྐད་ཅིག་མའི་རྫས་སུ་གྲུབ་པར་འདོད་དོ། །མི་ལྡན་པའི་འདུ་བྱེད་ཀྱི་གཞི་ནི་དེ་གསུམ་གྱི་གནས་སྐབས་ཀྱི་ཆོས་ལ་བཏགས་པ་ཡིན་གྱི། དངོས་པོ་ཐ་དད་ཀྱི་རྫས་སུ་གྲུབ་པ་མེད་དོ། །འདུས་མ་བྱས་ཀྱི་གཞི་ནི་དངོས་པོ་མེད་པ་ཉིད་ལ་བཏགས་པ་ཙམ་དུ་འདོད་དོ། །དེས་ན་མྱ་ངན་ལས་འདས་པའང་དངོས་པོ་མེད་པར་འདོད་དོ། །ལམ་དང་གང་ཟག་གི་ཁྱད་པར་ལ་ཉན་ཐོས་དང་རང་སངས་རྒྱས་ཀྱི་ནི་བྱེ་བྲག་ཏུ་སྨྲ་བ་དང་ཕལ་ཆེར་འདྲ་ལ། ཁྱད་པར་དུ་བྱང་ཆུབ་སེམས་དཔའི་ལམ་ལས་ ( ¡¶ ཞ ¡·¡¶ ལུ ¡· ལ་ ) ས་བཅུའི་མདོ་ལས་གསུངས་པར་འདོད་དོ། །བྱང་ཆུབ་སེམས་དཔའི་འབྲས་བུ་ཡང་དག་པར་རྫོགས་པའི་སངས་རྒྱས་ལ་ཁྱད་པར་སྐུ་གསུམ་མམ། མི་གནས་པའི་མྱ་ངན་ལས་འདས་པ་ཞེས་བྱ་བ་ཕུང་པོ་ལྷག་མ་མེད་པར་མྱ་ངན་ལས་འདས་ཀྱང་སེམས་ཅན་གྱི་དོན་རྒྱུན་མི་འཆད་པར་མདོ་ལས་གསུངས་པས་དེ་ལྟར་འདོད་དོ། །གཞན་ཁྱད་པར་ཕྲ་མོ་མང་དུ་ཡོད་དེ་གཞན་དུ་ཤེས་པར་བྱའོ། །གསུམ་པ་མདོའི་ཚིག་འཆད་པའི་ཚུལ་ནི། སློབ་དཔོན་དབྱིག་གཉེན་གྱིས། མདོ་དོན་སྨྲ་བ་དག་གིས་ནི། །དགོས་པ་བསྡུས་པའི་དོན་བཅས་དང་ ༑ ༑ ཚིག་དོན་བཅས་དང་མཚམས་སྦྱོར་བཅས། །བརྒལ་ལན་བཅས་ཏེ་བསྙད་པར་བྱ། །ཞེས་རྣམ་བཤད་རིགས་པ་ལས་གསུངས་པ་ལྟ་བུའོ། །སློབ་དཔོན་ཐོགས་མེད་ཀྱིས་ནི། རྣམ་པར་བཤད་པའི་སྒོ་བཅུ་བཞི་ལ་སོགས་པ་གསུངས་སོ། །མདོ་སྡེ་པའི་གྲུབ་པའི་མཐའ་རྒྱས་པར་ཤེས་པར་འདོད་ན་མཛོད་ཀྱི་འགྲེལ་པར་ཤེས་པར་བྱའོ།

།ཆོས་མངོན་པ་ཀུན་ལས་བཏུས་པ་ཞེས་བྱ་བ་འདིའང་མདོ་སྡེ་པའི་གྲུབ་པའི་མཐའ་ཉིད་ཡིན་ནོ། །ཇི་ལྟར་ཡིན་ཞེ་ན། འདི་ནས་བཤད་པ་དང༌། མཛོད་འགྲེལ་དུ་མདོ་སྡེ་པར་བཏགས་པའི་གྲུབ་མཐའ་ཁྱད་པར་མེད་པར་སྣང་བའི་ཕྱིར་དང༌། ད་ལྟའི་འཆད་པ་པོ་རྣམས་ཀྱང་ཐེག་པ་ཐུན་མོང་གི་སྡོམ་ཞེས་བྱ་བ་ཡིན་ཞེས་ཟེར་བ་དང༌། སེམས་ཙམ་པ་ཕྱི་རོལ་གྱི་དོན་ཁས་བླངས་ཞེས་བྱ་བ་ཡིན་ནོ་ཞེས་ཟེར་བའི་ཕྱིར་ཏེ། སེམས་ཙམ་ཡིན་ན་ཕྱི་རོལ་གྱི་དོན་ཁས་བླངས་པ་འགལ་བའི་ཕྱིར་རོ། །ཡང་གཞུང་དེར་རྣམ་པར་རིག་པ་ཙམ་དུ་བསྟན་པའང་འགའ་ཡང་མེད་པའི་ཕྱིར་རོ། །མདོ་སྡེ་པ་འདི་ཐེག་པ་ཆེན་པོའི་གྲུབ་མཐའ་ཡིན་ནམ། ཉན་ཐོས་ཀྱི་གྲུབ་མཐའ་ཡིན་ཞེ་ན། འདི་ནི་གྲུབ་པའི་མཐའ་འཛིན་པའི་ཉན་ཐོས་ཀྱི་ ¡Ã གཞུང་ ( ¡¶ ཞ ¡· གྲུབ་མཐའ་ ) ཡིན་ཏེ། སློབ་དཔོན་བྷ་ཝ་པས་རྟོག་གེ་འབར་བ་ལས། ཐམས་ཅད་ཡོད་པར་སྨྲ་བ་དེ་ནི་རྣམ་པ་གཉིས་ཏེ ༑ བྱེ་བྲག་ཏུ་སྨྲ་བ་དང༌། མདོ་སྡེ་ ¡Ã སྨྲ་བ་ ( ¡¶ ཞ ¡· པ་ ) ཞེས་བྱའོ་ཞེས་གསུངས་སོ ༑ ༑ གལ་ཏེ་མདོ་སྡེ་པས་བྱང་ཆུབ་སེམས་དཔའི་ས་བཅུ་ལ་སོགས་པའང་གསུངས ༑ ཤིན་ཏུ་རྒྱས་པའི་སྡེ་སྣོད་ཀྱང་གསུངས་པས། ཐེག་པ་ཆེན་པོར་མི་འགྱུར་རམ་ཞེ་ན། ( ¡¶ ཞ ¡·¡¶ ལུ ¡· + མི་ ) འགྱུར་ཏེ་ཁོ་རང་གི་ལུགས་ཀྱི་ཐེག་པ་ཆེན་པོ་ཡིན་གྱི། སེམས་ཙམ་ཡན་ཆད་ལ་གྲགས་པའི་ཐེག་པ་ཆེན་པོ་ནི་མ་ཡིན་ནོ། ། དེས་ན་ཁོའི་ལུགས་ལས་གྲགས་པའི་ཤིན་ཏུ་རྒྱས་པ་ལས། ཐེག་པ་ཆེན་པོ་ཤིན་ཏུ་རྒྱས་པ་གཞན་འབྱུང་བས་དེ་བཀར་བསྒྲུབ་དགོས་པ་ཡིན་གྱི་དེ་ལྟ་མ་ཡིན་ན་ཐེག་པ་ཆེན་པོ་བཀར་བསྒྲུབ་མི་དགོས་པར་འགྱུར་རོ། །དེས་ན་བྱེ་བྲག་ཏུ་ ( ¡¶ ཞ ¡· - ཏུ་ ) བཤད་པ་ལ་ཚད་མར་མི་བྱེད་པའི་ཉན་ཐོས་ཐམས་ཅད་མདོ་སྡེ་པ་ཡིན་ནོ་ཞེས་སེམས་སོ། །གལ་ཏེ་སློབ་དཔོན་ཤཱནྟི་པའམ། མེ་ཏྲཱི་པ་ལ་སོགས་པས་མདོ་སྡེ་པ་ཐེག་པ་ཆེན་པོ་ཡིན་ནོ་ཞེས་བཤད་པ་དང་འགལ་ལོ་ཞེ་ན། དེ་ལྟར་ ¡Ã དུའང་ ( ¡¶ ཞ ¡· བུ་ ) ད་ལྟ་བོད་ནའང་ཀུན་ལས་བཏུས་པ་ལ་སོགས་པ་ཐེག་ཆེན་དུའང་གྲགས་མོད་ཀྱི།

དེ་ནི་ཐེག་པ་ཆེན་པོ་ལ་ཉེ་སྟེ་མདོ་སྡེ་ལ་ཚད་མར་བྱེད་པ་ཙམ་ལ་དགོངས་པའམ། ཉན་ཐོས་གྲུབ་མཐའ་འཛིན་པ་ཉིད་ཀྱི་ཐེག་པ་ཆེན་པོ་ལ་མོས་པ་རྣམས་མདོ་ལ་ཚད་མར་བྱེད་པ་ ( ¡¶ ཞ ¡· པས་ ) འདི་ཙམ་ལ་དགོངས་པ་ཡིན་ནོ། ། དེ་ལྟར་མདོ་སྡེ་པའི་གྲུབ་པའི་མཐའ་ལེགས་པར་ཤེས་ནས། དེ་ནས་རྣལ་འབྱོར་སྤྱོད་པ་ཉིད། །ཅེས་གསུངས་པས། དེའི་རྗེས་ལ་རྣལ་འབྱོར་སྤྱོད་པ་སེམས་ཙམ་པ་བསྟན་པར་བྱའོ།། །། དེ་ལ་གསུམ་སྟེ། ཐེག་པ་ཆེན་པོ་སངས་རྒྱས་ཀྱི་བཀར་བསྒྲུབ་པ་དང༌། ཉན་ཐོས་ཀྱི་འདོད་པ་དགག་པ་དང༌། རང་གི་འདོད་པ་བརྗོད་པའོ། །དང་པོ་ནི། མདོ་སྡེ་པ་རྣམས་ན་རེ། ཐེག་པ་ཆེན་པོ་ཤིན་ཏུ་རྒྱས་པའམ། རྨད་དུ་བྱུང་བའི་སྡེ་ནི་ཁོ་བོ་ཅག་གི་འདི་ཙམ་དུ་ཟད་ཀྱི་གཞན་ཤེས་རབ་ཀྱི་ཕ་རོལ་ཏུ་ཕྱིན་པ་དང༌། ཕལ་པོ་ཆེ་ལ་སོགས་པ་བཀའ་མ་ཡིན་པར་སྨྲའོ། །དེ་ཡང་དག་པ་མ་ཡིན་ཏེ། དེ་སྐད་དུ་མདོ་སྡེ་རྒྱན་ལས། སྔར་ལུང་མ་བསྟན་ལྷན་ཅིག་བྱུང༌། །སྤྱོད་ཡུལ་མ་ཡིན་གྲུབ་པ་དང༌། །ཡོད་དང་མེད་དང་ཡོད་མེད་དང༌། །གཉེན་པོ་དང་ནི་སྒྲ་གཞན་ཕྱིར ༑ ༑ ཞེས་གསུངས་ཏེ། ཁོ་བོ་ཅག་འདོད་པའི་ཐེག་པ་ཆེན་པོ་འདི་བཀའ་མ་ཡིན་ན་སངས་རྒྱས་ཀྱི་ཆོས་ལོག་པ་འདི་ལྟ་བུ་འབྱུང་ཞེས་ལུང་སྟོན་པར་རིགས་པ་ལ་ལུང་མ་བསྟན་པའི་ཕྱིར་དང༌། འདིར་བསྟན་པའི་ཟབ་པ་དང་རྒྱ་ཆེ་བ་འདི་རྟོག་གེ་པའི་སྤྱོད་ཡུལ་མ་ཡིན་པའི་ཕྱིར་ ( ¡¶ ཞ ¡·¡¶ ལུ ¡· + དང་ ) ཁྱེད་རང་གི་མདོ་དང་དོན་ཁྱད་པར་མེད་པས། ཡོད་ན་གཉིས་ཀ་ཡོད་པའི་ཕྱིར་དང༌། ཐེག་པ་ཆེན་པོ་སྒྲ་སྣ་ཚོགས་ཀྱིས་གསུངས་པས། ཁྱེད་ཀྱིས་རྟོགས་དཀའ་བའི་ཕྱིར་སངས་རྒྱས་ཀྱི་བཀར་གྲུབ་བོ། །གཉིས་པ་ཉན་ཐོས་ཀྱི་འདོད་པ་དགག་པ་ནི། མདོ་སྡེ་པས་ཤེས་བྱའི་གཞི་ལྔ་ལས་གཟུགས་ཀྱི་གཞི་ཕྱི་རོལ་གྱི་དོན་རྡུལ་ཕྲ་རབ་ཏུ་གྲུབ་བོ་ཞེས་ཟེར་རོ། །དེ་ཡང་དག་པ་མ་ཡིན་ཏེ། ཁྱེད་རང་གི་ལུགས་ཀྱིས། སྒྲ་མེད་ཕྲ་རབ་རྡུལ་རྫས་བརྒྱད། །ཅེས་འདོད་པས་ན།

རྫས་བརྒྱད་མེད་པས་རྡུལ་མེད་ལ། རྫས་བརྒྱད་སོ་སོ་ནས་གྲུབ་པ་མེད་པའི་ཕྱིར་རྡུལ་ཉིད་ཀྱང་མེད་པར་ཐལ་བའི་ཕྱིར་རོ ༑༑ འོ་ན་ཕྱི་རོལ་གྱི་དོན་མངོན་སུམ་དུ་ཡོད་པ་དང་འགལ་ལོ་སྙམ་ན་དེ་ཡང་དག་པ་མ་ཡིན་ཏེ། བག་ཆགས་ཀྱིས་ནི་དཀྲུགས་པའི་སེམས། །དོན་དུ་སྣང་བ་རབ་ཏུ་འབྱུང་ ༑ ༑ དོན་ཡོད་མ་ཡིན་སེམས་ཉིད་དེ། །ཕྱི་རོལ་དོན་མཐོང་ལོག་པ་ཡིན།། ཞེས་ལང་ཀར་གཤེགས་པ་ལས་གསུངས་སོ། །མི་ལྡན་པའི་འདུ་བྱེད་ནི་ཕལ་ཆེར་འདྲ་ལ། འདུས་མ་བྱས་ཀྱང་མེད་པ་ཁོ་ནར་མི་འདོད་དེ། མདོ་ལས། ངོ་བོ་ཉིད་མི་སྐྱེ་མི་འགག་ཀུན་ནས་ཉོན་མོངས་པ་མ་ཡིན། རྣམ་པར་བྱང་བ་ཡང་མ་ཡིན་ཞེས་གསུངས་པའི་ཕྱིར་རོ། །དེས་ན་སེམས་དང་སེམས་ལས་བྱུང་བའི་གཞི་ནི་རྫས་སུ་ཡོད་པ་སྟེ། འདི་ལ་དགོངས་ནས་དེ་བཞིན་ཉིད་གསུམ་ལ་སོགས་པའི་ཆོས་ཐམས་ཅད་གསུངས་པས་འདི་ནི་ཡང་དག་པའི་དོན་ཞེས་འདོད་དོ། ། གསུམ་པ་རང་གི་འདོད་པ་བརྗོད་པ་ནི། དེ་ལ་རྣལ་འབྱོར་སྤྱོད་པ་བས་ཐེག་པ་ཆེན་པོའི་ལམ་མཐའ་དག་བསྡུ་ན། གཞི་བཅུར་བསྡུས་པར་འདོད་དེ། ཤེས་བྱའི་གནས་དང་མཚན་ཉིད་དེར་འཇུག་དང༌། །དེ་ཡི་རྒྱུ་འབྲས་དེ་རབ་དབྱཻ་བ་དང༌། ། བསླབ་པ་གསུམ་དང་དེ་འབྲས་སྤངས་པ་དང༌། །ཡེ་ཤེས་ཐེག་པ་མཆོག་གྱུར་ཁྱད་པར་འཕགས། །ཞེས་ཆོས་མངོན་པའི་མདོ་ལས་གསུངས་པ་ལྟ་བུའོ། །དེ་ལ་དང་པོར་ཤེས་བྱའི་གནས་ཀུན་གཞིའི་རྣམ་པར་ཤེས་པ་སྟོན་ཏེ། ཆོས་ཐམས་ཅད་ཀྱི་རྒྱུ་རྟེན་ཅིང་འབྲེལ་བར་འབྱུང་བ་ལ་མཁས་པར་བྱ་བའི་ཕྱིར་རོ། །དེ་ཉིད་ལ་སྒྲོ་འདོགས་པ་དང་སྐུར་པ་འདེབས་པའི་མཐའ་བསལ་བར་བྱ་བའི་ཕྱིར་དེའི་མཚན་ཉིད་ངོ་བོ་ཉིད་རྣམ་པ་གསུམ་ཤེས་པར་བྱའོ། །དེ་ལྟར་དེ་བཞིན་ཉིད་ཤེས་པས་རྣམ་པར་རིག་པ་ཙམ་དུ་འཇུག་པ་དང༌། དེའི་རྒྱུ་འབྲས་ཕ་རོལ་ཏུ་ཕྱིན་པ་དྲུག་གི་སྤྱོད་པ་དང༌། དེ་བྱང་ཆུབ་སེམས་དཔའི་ས་བཅུར་དབྱེ་བ་དང༌། ལྷག་པའི་ཚུལ་ཁྲིམས་དང༌། སེམས་དང༌། ཤེས་རབ་ཀྱི་བསླབ་པ་གསུམ་ལ་སྤྱོད་པའི་ཚུལ་དང༌།

དེ་ལྟར་བརྟེན་པའི་འབྲས་བུ་སྤངས་པ་ཕུན་སུམ་ཚོགས་པ་དང༌། ཡེ་ཤེས་ཕུན་སུམ་ཚོགས་པ་སྟེ་དེ་ལྟར་བཅུར་སྟོན་ཏོ། །དེ་ལ་དང་པོ་ཀུན་གཞི་གཏན་ལ་དབབ་པ་ལ་བཞི། ཀུན་གཞི་ཡོད་པའི་རྒྱུ་མཚན་དང༌། ཀུན་གཞིའི་མཚན་ཉིད་དང༌། དེ་ལྡོག་པའི་དུས་དང༌། དབང་ཕྱུག་ལ་སོགས་པ་དང་མི་འདྲ་བའི་ཁྱད་པར་རོ། །དེ་ལ་དང་པོ་ཀུན་གཞིའི་རྣམ་པར་ཤེས་པ་ཡོད་པར་ཅིས་ཤེས། དེ་ཉན་ཐོས་ཀྱི་ལུང་ལས་མ་གསུངས་པ་ཅི་ཞེ་ན། མདོ་དགོངས་པ་ངེས་པར་འགྲེལ་བ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་ཡི་ཀླུང་བཞིན་འབབ ༑ ༑ བདག་ཏུ་རྟོག་པར་གྱུར་ན་མི་རུང་ཞེས། །འདི་ནི་བྱིས་པ་རྣམས་ལ་ངས་མ་བསྟན་ཞེས་སོ། །གཉིས་པ་མཚན་ཉིད་ནི། ཡང་དེ་ཀུན་ ( ¡¶ ཞ ¡·¡¶ ལ ¡· + གྱི ) གཞི་ཡིན་ཏེ། ཆོས་མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས། ། ཆོས་རྣམས་ཀྱི་ནི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང༌། །མྱ་ངན་འདས་པ་འཐོབ་པར་འགྱུར། །ཞེས་གསུངས་སོ། །དེ་ལ་ཀུན་གཞིའི་རྣམ་པར་ཤེས་པ་ཞེས་བྱ་བ་འདི་ ( ¡¶ ཞ ¡· ནི་ ) ཀུན་ནས་ཉོན་མོངས་པའི་ཆོས་ཐམས་ཅད་ཀྱི་བག་ཆགས་ལ་བརྟེན་ནས། ས་བོན་ཡོངས་སུ་འཛིན་པ་དང་ལྡན་པས་ཀུན་ནས་ཉོན་མོངས་པའི་ཆོས་ཐམས་ཅད་སྐྱེ་བའི་རྒྱུར་གྱུར་པའོ། །དེ་ནི་དབང་པོ་གཟུགས་ཅན་ཐམས་ཅད་ཀྱི་རྒྱུ་ཡང་ཡིན་ལ། དེ་ཡིད་དང་འཇུག་པའི་རྣམ་པར་ཤེས་པ་ཐམས་ཅད་ཀྱང་དེ་ལས་འབྱུང་བས་རྒྱུ་ཡིན་ནོ། །དེ་ཆོས་ཐམས་ཅད་ཀྱི་བག་ཆགས་ལ་བརྟེན་ཏེ་བྱུང་བས་འབྲས་བུ་ཡང་ཡིན་ནོ། །དེ་ལྟ་བུ་འདི་ནི་རྟེན་ཅིང་འབྲེལ་བར་འབྱུང་

¡Ã བ་ཞེས་བྱ་སྟེ། རྟེན་ཅིང་འབྲེལ་བར་འབྱུང་ ( ¡¶ ཞ ¡· - བ་ཞེས་་་་་་་བར་འབྱུང་ ) བའི་ངོ་བོ་ཉིད་རྣམ་པར་འབྱེད་པ་ནི་ཀུན་གཞིའི་རྣམ་པར་ཤེས་པ་ཡིན་ལ། དེ་ལ་སྡུག་པ་དང་མི་སྡུག་པར་རྣམ་པར་འབྱེད་པ་ནི་རྟེན་ཅིང་འབྲེལ་བར་འབྱུང་བ་ཡན་ལག་བཅུ་གཉིས་པོ་ཡིན་ནོ། །ཀུན་གཞི་དེ་ཐམས་ཅད་དུ་འགྱུར་བས་མ་བསྒྲིབས་པའང་ཡིན་ལ། དགེ་བ་དང་མི་དགེ་བ་གང་དུའང་གྲུབ་པ་མ་ཡིན་པས་ལུང་དུ་མ་བསྟན་པའང་ཡིན་ནོ། །གསུམ་པ་ནི། འཁོར་བ་གནས་ཀྱི་བར་དུ་ནི་འཇུག་ལ། དགྲ་བཅོམ་པ་ཐོབ་ན་ལྡོག་སྟེ། དེ་སྐད་དུ། དེ་ལ་ཀུན་གཞིའི་རྣམ་ཤེས་ནི། །རྣམ་སྨིན་ས་བོན་ཐམས་ཅད་པ། །ཞེས་བྱ་བ་དང༌། དེ་ནི་རྒྱུན་འབབ་ཆུ་བོ་བཞིན། །དགྲ་བཅོམ་ཉིད་ན་དེ་ལྡོག་གོ །ཞེས་བཤད་པ་ལྟ་བུའོ། །ཡང་སངས་རྒྱས་པ་ན་གནས་གྱུར་པའི་ཚུལ་གྱིས་ལྡོག་སྟེ། ཇི་སྐད་དུ། ཀུན་གཞིའི་རྣམ་ཤེས་གང་ཡིན་པ། །དེ་ནི་མེ་ལོང་ཡེ་ཤེས་གྱུར། །ཞེས་གསུངས་སོ། །བཞི་པ་ནི། དེ་ལྟ་བུའི་ཀུན་གཞིའི་རྣམ་པར་ཤེས་པ་རྟེན་ཅིང་འབྲེལ་བར་འབྱུང་བ་དེ་མ་རྟོགས་པ་རྣམས་རང་བཞིན་གྱི་རྒྱུ་དང༌། དབང་ཕྱུག་ ( ¡¶ ཞ ¡· - ཕྱུག་ ) གི་རྒྱུ་དང༌། སྔོན་བྱས་པའི་རྒྱུ་ལ་སོགས་པར་རྟོག་གོ །གལ་ཏེ་དེ་ལྟ་བུ་རྣམས་དང༌། ཀུན་གཞིའི་རྣམ་པར་ཤེས་པ་ཇི་ལྟར་མི་འདྲ་སྙམ་ན། དབང་ཕྱུག་ལ་སོགས་པ་ནི་ཐམས་ཅད་ཀྱི་བྱེད་པ་པོ་གཅིག་པུར་འདོད་ལ། ཀུན་ ¡Ã གཞིའི་ ( ¡¶ ཞ ¡·¡¶ ལུ ¡· གཞི་ནི་ ) སེམས་ཅན་སོ་སོ་རེ་རེ་ལ་ཡོད་ལ། དེའང་སྐད་ཅིག་མ་དུ་མ་ཉིད་དུ་འདོད་པ་དང༌། བདག་རྟག་པ་ཉིད་དུ་འདོད་པ་དང༌། ཀུན་གཞི་ནི་རྟེན་ཅིང་འབྲེལ་བར་འབྱུང་བ་སྐད་ཅིག་མའི་རང་བཞིན་དུ་འདོད་པས་ཁྱད་པར་དུ་འཕགས་པ་ཡིན་ནོ། །ཤེས་བྱའི་གནས་ཀུན་གཞིའི་རྣམ་པར་ཤེས་པའོ། ། ( ¡¶ ཞ ¡· + སྤྱི་དོན་ ) གཉིས་པ་དེའི་མཚན་ཉིད་ནི་རྣམ་པ་གསུམ་སྟེ། གཞན་གྱི་དབང་དང༌། ཀུན་བརྟགས་པ་དང༌། ཡོངས་སུ་གྲུབ་པའོ། །དེ་དག་བཤད་པ་ལ་གསུམ། མཚན་ཉིད་དང༌། མིང་དོན་དང༌།

རབ་ཏུ་དབྱེ་བའོ། །དེ་ལ་དང་པོ་གཞན་གྱི་དབང་ནི་ཀུན་གཞིའི་རྣམ་པར་ཤེས་པ་ལས་བྱུང་བ་ཡང་དག་པ་མ་ཡིན་པའི་ཀུན་ཏུ་རྟོག་པ་ཞེས་བྱ་བ་སྟེ། རྣམ་པར་རིག་པ་ཉིད་ཡུལ་ཉེ་བར་སྤྱད་ ¡Ã པའི་ ( ¡¶ ཞ ¡· པ་ན་ ) རྣམ་པར་རིག་པ་ཞེས་བྱ་བ་ལ་སོགས་པ་ཕུང་པོ་དང་ཁམས་དང་སྐྱེ་མཆེད་དུ་སྣང་བ་གཟུང་ཆ ¡Ã འི་རྣམ་པ་ ( ¡¶ ཞ ¡· - འི་རྣམ་པ་ ) དང༌། འཛིན་ཆའི་རྣམ་པར་སྣང་བ་གང་ཡིན་པའོ། །གཉིས་པ་དེ་ལ་ཀུན་བརྟགས་པ་ཞེས་བྱ་བ་ནི་དོན་མེད་ཀྱང་རྣམ་པར་རིག་པ་ཙམ་དེ་ཉིད་དོན་དུ་སྣང་བ་གང་ཡིན་པའོ། །དེ་ལ་ཡོངས་སུ་གྲུབ་པ་ཞེས་བྱ་བ་ནི་གཞན་དབང་དེ་ཉིད་ལ་དོན་གྱི་རྣམ་པ་ ¡Ã བསྟན་དུ་ ( ¡¶ ཞ ¡· གཞན་ ) མེད་པའོ། །གལ་ཏེ་དོན་མེད་ན་རྣམ་པར་རིག་པ་གཟུང་འཛིན་དུ་སྣང་བ་ཅིའི་ཕྱིར་ཞེ་ན། དཔེར་ན་རྨི་ལམ་ལྟ་བུའོ ༑ ༑ འདི་ལས་སེམས་ཙམ་པ་ཉིད་གྲུབ་མཐའ་ཐ་དད་པ་དུ་མར་འགྱུར་ཏེ། སེམས་ཙམ་རྣམ་མེད་པ་ཞེས་བྱ་བ་ནི་ཡུལ་དུ་སྣང་བ་འདི་དག་ནི་མེད་བཞིན་དུ་སྣང་བ་སྟེ། རྣམ་པ་བརྫུན་པའོ། །དེས་ན་སངས་རྒྱས་པའི་ཚེ་ནའང་རྣམ་པ་ཐམས་ཅད་དང་བྲལ་བའི་རང་རིག་པ་འབའ་ཞིག་འདོད་དོ་ཞེས་ཟེར་རོ། ཁ་ཅིག་བློ་རྣམ་པ་དང་བཅས་པ་ཞེས་བྱ་བ་སྟེ། རྣམ་པ་འདི་ ( ¡¶ ཞ ¡· + དག་ ) ཐམས་ཅད་ནི་བདེན་པ་ཉིད་ཡིན་ཏེ་བློ་ཉིད་དེར་སྣང་བའི་ཕྱིར་རོ། །དེས་ན་སངས་རྒྱས་ཙམ་ནའང་རྣམ་པ་འདི་དག་གནས་གྱུར་ཏེ་དག་པའི་སྣང་བར་འགྱུར་རོ་ཞེས་ཟེར་རོ། །དེ་ཉིད་ལའང་དབྱེ་བ་མང་སྟེ། ཡུལ་ནི་གཟུང་ཆར་སྣང་བའི་རྣམ་རིག་སྟེ་ཕྱེད་ཡིན་ལ། ཡུལ་ཅན་ནི་འཛིན་ཆར་སྣང་བའི་རྣམ་རིག་སྟེ་ཕྱེད་ཡིན་པས་སྒོ་ང་བཀས་པ་ལྟ་བུའོ་ཞེས་ཟེར་རོ། །སློབ་དཔོན་ཤཱཀྱ་བློ་ནི་རྣམ་པ་དུ་མ་ཉིད་ཀྱང་རྣམ་པར་རིག་པ་དུ་མ་ཉིད་ཡིན་ལ། དེ་འཛིན་པའང་རྣམ་པར་རིག་པ་དུ་མ་ཉིད་ཡིན་པས། སྐད་ཅིག་གཅིག་ལ་ཤེས་པ་དུ་མ་འཇུག་པའོ་ཞེས་ཟེར་རོ། ཁ་ཅིག་ནི་ཡུལ་ཡང་རྣམ་པ་དྲུག་གི་རིག་པ་ཡིན་ལ། ཡུལ་ཅན་ཡང་རྣམ་པར་ཤེས་པའི་ཚོགས་དྲུག་གི་རྣམ་པར་རིག་པ་ཡིན་ནོ་ཞེས་ཟེར་རོ།

ཁ་ཅིག་ནི་རྣམ་པ་བསམ་གྱིས་མི་ཁྱབ་པ་སྣ་ཚོགས་སུ་སྣང་ཡང་བདེན་པ་ཤེས་པ་གཅིག་གི་ངོ་བོར་བདེན་ཏེ་དེ་ནི་འདི་ལྟ་སྟེ་ཡིད་ཀྱི་རྣམ་པར་ཤེས་པའོ། །དེ་སྒོ་ཐ་དད་ནས་འཇུག་པས་བློ་ཐ་དད་ལྟ་བུར་གྱུར་ པའོ ༑༑ དེའང་སྐྱེ་མཆེད་བཅུ་གཉིས་བསྟན་པའི་མདོ་ལས། རྣམ་པར་ཤེས་པའི་ཚོགས་དྲུག་བསྟན་པ་ནི་ཡིད་ཀྱི་སྐྱེ་མཆེད་དོ་ཞེས་གསུངས་པ་ལྟ་བུའོ། །ཞེས་བྱང་ཆུབ་སེམས་དཔའ་གཅིག་པུར་སྨྲ་བ་ཟེར་རོ། །དེ་ལྟར་གྲུབ་མཐའ་ཐ་དད་པ་དུ་མར་གྱུར་པ་དེ་ཐམས་ཅད་ཕྱི་རོལ་གྱི་དོན་མི་འདོད་དོ། །དེའི་རིགས་པ་ནི། ཡི་དྭགས་དུད་འགྲོ་མི་རྣམས་དང༌། །ལྷ་རྣམས་སོ་སོ་རིགས་རིགས་སུའོ། །དངོས་གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་བསྟན་པ་ཡིན། །ཞེས་བྱ་བ་ལ་སོགས་པས་ཤེས་སོ། །གཉིས་པ་མིང་དོན་ནི། ¡Ã དེ་ལ་ ( ¡¶ ཞ ¡· - དེ་ལ་ ) ཅིའི་ཕྱིར་གཞན་གྱི་དབང་ཞེས་བྱ་ཞེ་ན། རང་གི་བག་ཆགས་ཀྱི་ས་བོན་ལས་སྐྱེས་ཤིང་བསྐྱེད་ནས་ཀྱང་སྐད་ཅིག་ལས་མི་སྡོད་ཅིང་ཕྱི་མ་བསྐྱེད་དེ། དེས་ན་སྔ་མས་དབང་བསྒྱུར་བས་ན་གཞན་གྱི་དབང་ཞེས་བྱའོ། །དེ་ལ་ཅིའི་ཕྱིར་ཀུན་བརྟགས་པ་ཞེས་བྱ་ཞེ་ན། ཡིད་ཀྱི་རྣམ་པར་ཤེས་པ་ཀུན་ཏུ་རྟོག་པ་དེས་བདག་དང་བདག་གིར་དང་མིང་དང་རྒྱུ་མཚན་ལ་སོགས་པ་ཕྱིན་ཅི་ལོག་དཔག་ཏུ་མེད་པར་བརྟགས་པས་ན་ཀུན་བརྟགས་པ་ཞེས་བྱའོ། །དེ་ལ་ཡོངས་སུ་གྲུབ་པ་ཞེས་ཇི་ལྟར་བྱ་ཞེ་ན། དེ་ལས་གཞན་དུ་གྲུབ་པ་མེད་པའི་ཕྱིར་དང༌། རྣམ་པར་དག་ ( ¡¶ ཞ ¡· རིག་ ) པའི་དམིགས་པའམ། དགེ་ ( ¡¶ ལུ ¡· བདེ་ ) བ་ཐམས་ཅད་ཀྱི་མཆོག་ཡིན་པས་ན་ཡོངས་སུ་གྲུབ་པའོ། །གསུམ་པ་དེ་རབ་ཏུ་དབྱེ་བ་ནི། དེ་ལ་གཞན་དབང་དབྱེ་ན་གཉིས་ཏེ། བག་ཆགས་ཀྱི་ས་བོན་གཞན་གྱི་དབང་སྟེ། མ་དག་པའི་གཞན་དབང་དང་ ༑ ཀུན་ནས་ཉོན་མོངས་པ་དང༌། རྣམ་བྱང་གི་ངོ་བོ་མ་གྲུབ་པའི་གཞན་དབང་སྟེ ༑ དག་པའི་གཞན་དབང་ངོ༌། །ཀུན་བརྟགས་ལ་དབྱེ་ན་མཐའ་ཡས་པ་ ¡Ã སྟེ ( ¡¶ ཞ ¡· ཡས་ཀྱང་ ) ། བསྡུ་ན་གཉིས་ཏེ།

ངོ་བོ་ཀུན་ཏུ་རྟོག་པ་དང༌། ཁྱད་པར་ཀུན་ཏུ་རྟོག་པའོ། །དེ་ལ་ལྔ་སྟེ། མིང་ལ་བརྟེན་ཏེ་དོན་དུ་རྟོག་པ། དོན་ལ་བརྟེན་ཏེ་མིང་དུ་རྟོག་པ། མིང་ལ་བརྟེན་ཏེ་མིང་དུ་རྟོག་པ། དོན་ལ་བརྟེན་ཏེ་དོན་དུ་རྟོག་པ།། གཉིས་ཀ་ལ་བརྟེན་ཏེ་གཉིས་ཀ་རུ་རྟོག་པའོ། །ཡོངས་སུ་གྲུབ་པ་ལ་གཉིས་ཏེ། གཉིས་སུ་དབྱེ་བ་དང༌། བཞིར་དབྱེ་བའོ། ། ¡Ã དང་པོ་གཉིས་ ( ¡¶ ལུ ¡· དང་པོ་ ¡¶ ཞ ¡· དང་པོ་ལ་ ) ནི། རང་བཞིན་ཡོངས་སུ་གྲུབ་པ་གནས་ལུགས་དང༌། རྣམ་པར་དག་པའི་ ( ¡¶ ཞ ¡· - པའི་ ) ཡོངས་སུ་གྲུབ་པ་དེ་ཐོབ་པའི་ཐབས་ཕྱིན་ཅི་མ་ལོག་པའོ།། དེས་ན་མདོ་ལས་མེད་པའི་རྣམ་གྲངས་བསྟན་པ་རྣམས་ཀྱིས་ཀུན་བརྟགས་བསྟན་པའོ ༑ ༑ སྒྱུ་མ་དང༌། རྨི་ལམ་དང༌། སྨིག་རྒྱུ་ལ་སོགས་པ་བསྟན་པས་གཞན་དབང་བསྟན་ཏོ། །གཉིས་པ་ནི། ཡོངས་སུ་གྲུབ་པ་ནི་རྣམ་པ་བཞིར་བཤད་དེ། རང་བཞིན་གྱིས་རྣམ་བྱང་དང༌། དྲི་མ་མེད་པས་རྣམ་བྱང་དང༌། དེ་ཐོབ་པའི་ལམ་རྣམ་བྱང་དང༌། དམིགས་པའི་རྣམ་བྱང་ངོ༌། །དང་པོ་ནི་སྟོང་པ་ཉིད་དང་དེ་བཞིན་ཉིད་ལ་སོགས་པ་བསྟན་པའོ། །གཉིས་པ་ནི་སྒྲིབ་པ་དང་བྲལ་བའི་ཚུལ་བཤད་པ་རྣམས་སོ། །གསུམ་པ་ནི་བྱང་ཆུབ་ཀྱི་ཕྱོགས་དང་ཕ་རོལ་ཏུ་ཕྱིན་པ་ལ་སོགས་པ་བསྟན་པའོ། །བཞི་པ་ནི་ཀུན་བརྟགས་ཀྱང་མ་ཡིན། གཞན་དབང་ཡང་མ་ཡིན་ཞེས་བསྟན་པའོ། །དེ་ལྟར་མཚན་ཉིད་གསུམ་བསྟན་པ་འདིས་སྒྲོ་འདོགས་དང་སྐུར་འདེབས་ཀྱི་མཐའ་ལས་གྲོལ་བར་བྱེད་དེ། དགོངས་པ་ངེས་པར་འགྲེལ་བ་ལས ༑ ཆོས་རྣམས་ངོ་བོ་ཉིད་མེད་ཆོས་རྣམས་མ་སྐྱེས་དང༌། །ཆོས་རྣམས་མ་འགགས་ཆོས་རྣམས་ ¡Ã ཐམས་ཅད་ ( ¡¶ ཞ ¡·¡¶ ལུ ¡· - ཐམས་ཅད་ ) གདོད་ནས་ཞི། །ཆོས་རྣམས་ཐམས་ཅད་རང་བཞིན་མྱ་ངན་འདས་པར་ནི། །དགོས་པ་མེད་པར་མཁས་པ་སུ་ཞིག་སྨྲ་བར་བྱེད། །མཚན་ཉིད་ངོ་བོ་ཉིད་མེད་སྐྱེ་བ་ངོ་བོ་མེད།། ¡Ã དོན་དམ་ ( ¡¶ ཞ ¡· མཚན་ཉིད་ ) ངོ་བོ་ཉིད་མེད་དོ་ཞེས་ངས་བཤད་དོ། །མཁས་པ་གང་ཞིག་དགོངས་པ་འདི་དག་ཤེས་པ་འདི། །རབ་ཏུ་ཉམས་པར་གྱུར་པའི་ལམ་དུ་དེ་མི་འགྲོ

༑ ༑ ཞེས་གསུངས་པས། དེ་ལྟར་དངོས་པོའི་གནས་ལུགས་ཤེས་པར་ བྱའོ ༑༑ ༑༑ སྤྱི་དོན་གསུམ་པ་དེ་ལྟ་བུའི་རྣམ་པར་རིག་པ་ལ་འཇུག་པ་ནི། དེའི་དོན་རྟོགས་པ་ལ་འཇུག་པའོ། །འདི་ལ་བཞི་སྟེ། གང་ཟག་གང་འཇུག རྒྱུ་གང་གིས་འཇུག ཚུལ་ཇི་ལྟར་འཇུག དུས་ ¡Ã སམ་གནས་སྐབས་ ( ¡¶ ཞ ¡· - སམ་གནས་སྐབས་ ) གང་དུ་འཇུག་པའོ། །དང་པོ་ནི་བྱང་ཆུབ་སེམས་དཔའ་སྟེ། ཐེག་པ་ཆེན་པོ་པ་ཚོགས་གཉིས་བསགས་པ་ཅན་ནོ། །གཉིས་པ་རྒྱུ་ནི་གསུམ། མ་ཞུམ་པ་གསུམ་དང་ ༑ སྤངས་པ་བཞི་དང༌། ཞི་གནས་ལྷག་མཐོང་ལ་གུས་པས་འཇུག་པའོ། ། དང་པོ་ནི་དགེ་བའི་རྩ་བ་སྟོབས་བསྐྱེད་པ་སེམས་ཅན་ཐམས་ཅད་སངས་རྒྱས་ཐོབ་པར་བྱ་བའི་སེམས་དང༌། ཕ་རོལ་ཏུ་ཕྱིན་པ་ལ་འཇུག་པའི་སེམས་དང༌། བདག་གིས་གང་ལའང་ཐོགས་པ་མེད་དོ་ཞེས་མ་ཞུམ་པའི་སེམས་གསུམ་མོ། ། གཉིས་པའང་ཉན་ཐོས་དང་རང་རྒྱལ་ཡིད་ལ་བྱེད་པ་སྤངས་པ་དང༌། ཐེག་པ་ཆེན་པོ་ལ་སོམ་ཉི་སྤངས་པ་དང༌། ཆོས་ལ་ཕྱོགས་འཛིན་སྤངས་པ་དང༌། རྣམ་པར་རྟོག་པ་སྤངས་པ་སྟེ་སྤངས་པ་བཞི་དང༌། གསུམ་པ་ཞི་གནས་དང་ལྷག་མཐོང་ལ་གུས་པས་འཇུག་པའོ། ། ¡Ã གསུམ་པ་ ( ¡¶ ཞ ¡· - གསུམ་པ་ ) ཚུལ་ཇི་ལྟར་འཇུག་ན་གསུམ ༑ ཀུན་བརྟགས་ལ་དང༌། གཞན་དབང་ལ་དང༌། ཡོངས་གྲུབ་ལ་འཇུག་པའོ ༑ ༑ དང་པོ་ནི་ཐོས་པའི་བག་ཆགས་ཀྱི་སྒོ་ནས་མིང་ཚོལ་ ( ¡¶ ཞ ¡·¡¶ ལུ ¡· བཙལ་ ) བ་དང༌། དངོས་པོ་ཚོལ་བ་དང༌། ངོ་བོ་ཉིད་ཚོལ་བ་དང༌། བྱེ་བྲག་ཏུ་བཏགས་པ་བཙལ་བའི་སྒོ་ནས་དེ་དག་མི་དམིགས་པར་ཤེས་པའོ། །དེ་ལ་དེ་ཐམས་ཅད་ཡིད་ཀྱི་བརྗོད་པའི་མཚན་ཉིད་དུ་རྟོག་པས་ཀུན་བརྟགས་ལ་འཇུག་པའོ། །གཉིས་པ་ནི་རྣམ་པར་རིག་པ་ཙམ་ལ་འཇུག་པས་གཞན་དབང་ལ་འཇུག་པའོ། །གསུམ་པ་ནི་རྣམ་རིག་ཙམ་གྱི་འདུ་ཤེས་ཀྱང་བཟློག་ནས་འཇུག་པས་ཡོངས་གྲུབ་ལ་འཇུག་པ་སྟེ། ཆོས་ཀྱི་དབྱིངས་ལ་མངོན་སུམ་གྱིས་གནས་པ་ཞེས་བྱའོ། །བཞི་པ་ ¡Ã དུས་སམ་ ( ¡¶ ཞ ¡·¡¶ ལུ ¡· - དུས་སམ་ ) གནས་སྐབས་གང་དུ་འཇུག་པ་ནི་ལམ་ལྔ་ལ་འཇུག་པ་སྟེ། དེའང་བསྡུ་ན་བཞི་སྟེ།

མོས་པས་སྤྱོད་པའི་ས་དང༌། མཐོང་བའི་ལམ་དང༌། བསྒཽམ་པའི་ལམ་དང༌། མཐར་ཕྱིན་པའི་ལམ་མོ། །དང་པོ་ལ་གཉིས ༑ ཚོགས་ལམ་དང༌། སྦྱོར་ལམ་མོ། །དང་པོ་ལ་ཆེ་འབྲིང་གསུམ་མོ། ། སྦྱོར་ལམ་ལ་བཞི་སྟེ། སེམས་སྣང་བ་ཐོབ་པའི་ཚེ་དྲོད་དང༌། སྣང་བ་མཆེད་པའི་ཚེ་རྩེ་མོ་དང༌། དོན་གྱི་ཕྱོགས་གཅིག་ལ་ཞུགས་པའི་ཏིང་ངེ་འཛིན་གྱི་བཟོད་པ་དང་ ༑ རྣམ་རིག་གི་འདུ་ཤེས་འཇིག་པའི་ཏིང་ངེ་འཛིན་གྱིས་ཆོས་མཆོག་སྟེ་ངེས་འབྱེད་ཆ་ ( ¡¶ ཞ ¡· + བཐུན་ ) བཞིའོ། །དེ་ནས་མཐོང་ལམ་དུ་འཇུག་གོ །དེ་ས་བཅུའི་རིམ་པས་སྦྱོང་བ་ནི་བསྒོམ་པའི་ལམ་ལ་འཇུག་པའོ། །དེ་ནས་མཐར་ཕྱིན་པའི་ལམ་ལ་འཇུག་གོ། །། སྤྱི་དོན་བཞི་པ་དེའི་རྒྱུ་འབྲས་ནི། དེ་ལྟར་འཇུག་པའི་ཚེ་ཕ་རོལ་ཏུ་ཕྱིན་པ་དྲུག་གི་སྤྱོད་པའི་སྒོ་ནས་འཇུག་གོ །དེ་ལ་གསུམ་སྟེ། ཕ་རོལ་ཏུ་ཕྱིན་པ་དྲུག་ཏུ་གྲངས་ངེས་པ་དང༌། གོ་རིམ་ངེས་པ་དང༌། སོ་སོའི་མཚན་ཉིད་དོ། །དང་པོ་ནི་ཐོག་མར་ལོངས་སྤྱོད་དང་ཁྱིམ་ལ་ཆགས་པས་འཁོར་བ་ལས་མི་འཕགས་པས་དེའི་གཉེན་པོར་སྦྱིན་པ་དང་ཚུལ་ཁྲིམས་སོ། །འཕགས་ནས་ལྡོག་པའི་རྒྱུ་སེམས་ཅན་ ( ¡¶ ཞ ¡· + གྱིས་ ) ལོག་པར་བསྒྲུབས་པས་སུན་པ་དང༌། ཡུན་རིང་པོར་དགེ་བ་ལ་སྦྱོར་བས་སྐྱོ་བ་སྟེ། དེའི་གཉེན་པོར་བཟོད་པ་དང་བརྩོན་འགྲུས་སོ། །མི་ལྡོག་པ་དེ་ཆུད་ཟ་བའི་རྒྱུ་ནི་རྣམ་པར་གཡེང་བ་དང༌། འཆལ་བའི་ཤེས་རབ་སྟེ། དེའི་གཉེན་པོར་བསམ་གཏན་དང་ཤེས་རབ་བོ། །གཉིས་པ་གོ་རིམ་ངེས་པའི་རྒྱུ་ནི། རྒྱུ་དང་འབྲས་བུར་ངེས་པའོ། །གསུམ་པ་དེ་དག་གི་སོ་སོའི་མཚན་ཉིད་ནི། ( ¡¶ ཞ ¡· + སྦྱིན་པས་ནི་ ) ལོངས་སྤྱོད་ལ་མ་ཆགས་པ་དང༌། ཚུལ་ཁྲིམས་ལ་ལྟུང་བ་མེད་པ་དང་ ༑ ( ¡¶ ཞ ¡· + བཟོད་པས་ནི་ ) སྡུག་བསྔལ་ལ་འཁྲུག་པ་མེད་པ་དང༌། ( ¡¶ ཞ ¡· + བརྩོན་འགྲུས་ཀྱིས་ ) བསྒོམ་པ་ལ་ལེ་ལོ་མེད་པ་དང༌། ( ¡¶ ཞ ¡· + བསམ་གཏན་གྱིས་ ) རྣམ་པར་གཡེང་བ་མེད་དེ་རྩེ་གཅིག་པ་དང༌། ( ¡¶ ཞ ¡· + ཤེས་རབ་ནི་ ) ཆོས་རབ་ཏུ་འབྱེད་པའོ།

། འདི་དག་ཀྱང་ཆོས་དུ་དང་ལྡན་པ་དང༌། བསྒོམ་པའི་ཚུལ་དང༌། དབྱེ་བ་དང༌། བསྡུ་བ་ལ་སོགས་པ་མཐའ་ཡས་པ་ཤེས་པར་བྱའོ།། །།སྤྱི་དོན་ལྔ་པ་རབ་ཏུ་དབྱེ་བ་ནི། དེ་ལྟར་ཕ་རོལ་ཏུ་ཕྱིན་པ་དྲུག་པོ་དེས་རྣམ་པར་རིག་པ་ལ་འཇུག་པ་དེའང་ས་བཅུར་རབ་ཏུ་དབྱེ་བར་བྱ་སྟེ། ¡Ã རབ་ཏུ་དགའ་བ་ལ་སོགས་པ་བཅུའོ། ། ( ¡¶ ཞ ¡·¡¶ ལུ ¡· - རབ་ཏུ་་་་་་་པ་བཅུའོ། ། ) དེ་ལ་གསུམ། ཕ་རོལ་ཏུ་ཕྱིན་པ་བཅུས་ས་བགྲོད་པའི་ཚུལ་དང༌། ས་རྣམས་ཐོབ་ཚུལ་དང༌། དུས་ཇི་སྲིད་ཅིག་གིས་བགྲོད་ཚུལ་ལོ། །དང་པོ་ནི་ས་འདི་དག་ལའང་རྣམ་པར་རིག་པ་ཙམ་ལ་འཇུག་པའི་ཚུལ་བཅུ་ ( ¡¶ ཞ ¡· - བཅུ་ ) དང༌། ངེས་པའི་ཚིག་དང༌། བསྒོམ་པའི་ཚུལ་གྱིས་ཁྱད་པར་འཇོག་གོ །ཡང་ས་འདི་རྣམས་ལ་ཕ་རོལ་ཏུ་ཕྱིན་པ་བཅུ་ཐོབ་པར་འགྱུར་ཏེ། དྲུག་ནི་ས་དྲུག་ལའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་རྗེས་ཀྱི་ཡེ་ཤེས་བཞི་ནི་ས་བཞི་ལ་ ¡Ã རེ་རེ་ ( ¡¶ ཞ ¡· - རེ་རེ་ ) སྟེ། དེ་ལ་དགེ་བའི་རྩ་བ་ཐམས་ཅད་ཐུན་མོང་དུ་བྱས་ཏེ་བྱང་ཆུབ་ཆེན་པོར་བསྔོ་བ་ནི་ཐབས་སོ། །སྨོན་ལམ་སྣ་ཚོགས་འདེབས་ཤིང་འགྲུབ་པར་བྱེད་པ་ནི་སྨོན་ལམ་མོ། །སོ་སོར་རྟོག་པ་དང་བསྒོམ་པའི་སྟོབས་ཀྱིས་ཕ་རོལ་ཏུ་ཕྱིན་པ་རྒྱུན་མི་གཅོད་པ་ནི་སྟོབས་སོ། །དྲུག་པོ་ཉིད་ཀྱི་ཡེ་ཤེས་ལོངས་སྤྱོད་པ་དང༌། སེམས་ཅན་སྨིན་པར་བྱེད་པ་ནི་ཡེ་ཤེས་སོ ༑ ༑ གཉིས་པ་ས་འདི་དག་ནི་ཐོབ་པ་རྣམ་པ་བཞི་སྟེ། དང་པོ་ལ་མོས་པས་ཐོབ་པའོ ༑ ༑ ཆོས་སྤྱོད་བཅུ་ལ་གནས་པ་ནི་སྤྱོད་པས་ཐོབ་པའོ། །ཆོས་ཀྱི་དབྱིངས་རྟོགས་པ་ནི་ས་དང་པོ་མཐོང་ལམ་སྟེ་རྟོགས་པས་ཐོབ་པའོ། །བསྒོམ་པའི་མཐར་འགྲོ་བ་ནི་གྲུབ་པས་ཐོབ་པའོ། །གསུམ་པ་ས་འདི་དག་དུས་ཇི་སྲིད་ཅིག་གིས་རྫོགས་ཤེ་ན། གང་ཟག་གཞན་ནི་ངེས་པ་མེད་ལ། ལྔ་ནི་བསྐལ་པ་གྲངས་མེད་པ་གསུམ་གྱིས་མཐར་ཕྱིན་ཏེ། མོས་པས་སྤྱོད་པ་ནི་བསྐལ་པ་གྲངས་མེད་པ་དང་པོའོ ༑ ༑ ལྷག་པའི་བསམ་པ་ལ་སྤྱོད་པ་ས་དང་པོ་དང༌། མཚན་མ་ལ་སྤྱོད་པ་ས་དྲུག་པ་མན་ཆད་དང༌།

མཚན་མ་མེད་པ་སྟེ་ས་བདུན་པ་ནི་གྲངས་མེད་གཉིས་པས་སོ། །མངོན་པར་འདུ་བྱེད་པ་མེད་ ¡Ã པས་སྤྱོད་ ( ¡¶ ཞ ¡· པ་ལ་སྤྱད་ ) པ་སྟེ། ས་བཅུ་པའི་བར་ནི་གྲངས་མེད་གསུམ་པས་སོ། །དེ་སྐད་དུ། གཟང་ ( ¡¶ ཞ ¡·¡¶ ལུ ¡· བཟང་ ) དང་སྨོན་པ་སྟོབས་ཅན་དང༌། །སེམས་བརྟན་ཁྱད་པར་འགྲོ་བ་ཡི། །བྱང་ཆུབ་སེམས་དཔའ་གྲངས་མེད་གསུམ། །ཀུན་གྱི་ ¡Ã རྩེ་མོ་ ( ¡¶ ལུ ¡· རྩོལ་བ་ ) མཛད་ཅེས་བརྗོད། །ཅེས་གསུངས་སོ།། །།སྤྱི་དོན་དྲུག་པ་དེ་ལྟ་བུའི་ཕ་རོལ་ཏུ་ཕྱིན་པ་དྲུག་པོའང་བསླབ་པ་གསུམ་དུ་འདུས་ཤིང་མཐར་ཕྱིན་པར་འགྱུར་རོ། །དེའང་ལྷག་པའི་ཚུལ་ཁྲིམས་ནི་བྱང་ཆུབ་སེམས་དཔའི་བསླབ་པ་ཚད་མེད་ཀྱང་བསྡུ་ན་སྡོམ་པའི་ཚུལ་ཁྲིམས་དང༌། དགེ་བ་ཆོས་སྡུད་དང༌། སེམས་ཅན་དོན་བྱེད་ཀྱི་ཚུལ་ཁྲིམས་རྣམས་ལ་ཐེག་པ་དམན་པ་བས་ཁྱད་པར་དུ་གྱུར་པར་སྤྱོད་པའོ། །ལྷག་པའི་སེམས་ཀྱི་བསླབ་པ་ནི། ཕ་རོལ་ཏུ་ཕྱིན་པ་བསྒོམ་པ་དང༌། སེམས་ཅན་སྨིན་པར་བྱ་བ་དང༌། སངས་རྒྱས་ཀྱི་ཆོས་ཐམས་ཅད་བསྒྲུབ་པའི་ཕྱིར་བྱང་ཆུབ་སེམས་དཔའི་ཏིང་ངེ་འཛིན་དཔའ་བར་འགྲོ་བ་ལ་སོགས་པ་ལ་སྤྱོད་པའོ། །ལྷག་པའི་ཤེས་རབ་ཀྱི་བསླབ་པ་ནི། མཚན་མ་དང་རྣམ་པར་རྟོག་པ་ཐམས་ཅད་སྤངས་ཏེ། རྣམ་པར་རྟོག་པ་མེད་པར་ལྷུན་གྱིས་གྲུབ་པ་དང༌། རྗེས་སྒྱུ་མ་ལྟ་བུར་སྤྱོད་པ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དོ།།

 །།སྤྱི་དོན་བདུན་པ་དེ་ལྟར་བསྟན་པའི་ཚུལ་གྱིས་ལམ་གོམས་པར་བྱས་པས་འབྲས་བུ་སྤངས་པ་ཕུན་སུམ་ཚོགས་པ་ནི་ཉོན་མོངས་པ་དང་ཤེས་བྱའི་སྒྲིབ་པ་སྤངས་པ་སྟེ། མི་གནས་པའི་མྱ་ངན་ལས་འདས་པ་ཞེས་བྱའོ། །དེ་ལ་མི་གནས་པའི་མྱ་ངན་ལས་འདས་པ་ནི་ཐོས་པའི་བག་ཆགས་བསྒོམ་པའི་སྒོ་ནས་ཉོན་མོངས་པ་ཐམས་ཅད་རིམ་གྱིས་ ¡Ã ཕྲི་བས་ཉོན་མོངས་པ་ཐམས་ཅད་སྤངས་པས་ ( ¡¶ ཞ ¡· བྲི་སྟེ་ ) མ་དག་པའི་གཞན་དབང་གི་མཚན་མ་ཐམས་ཅད་འགགས་པས་འཁོར་བ་ལ་མི་གནས་ལ། གཉིས་པ་ཤེས་བྱའི་སྒྲིབ་པ་ ( ¡¶ ཞ ¡· + ཐམས་ཅད་ ) སྤངས་པས་རྣམ་པར་བྱང་བ་ཤིན་ཏུ་རྣམ་པར་དག་པའི་དེ་ཁོ་ན་ཉིད་དུ་སྣང་བ་ཡང་དག་པའི་གཞན་དབང་དུ་གནས་གྱུར་ ¡Ã པ་ ( ¡¶ ཞ ¡· པས་སྣང་བ་ ) མ་འགགས་པས་མྱ་ངན་ལས་འདས་པའི་མཐའ་མནན་པ་སྟེ། སྙིང་རྗེས་སེམས་ཅན་གྱི་དོན་ལ་གནས་པའི་ཕྱིར་རོ། །དེ་སྐད་དུ། དེ་ཡི་ཕྱིར་ན་འཁོར་བ་ནི། །སྟོང་པ་མ་ཡིན་མི་སྟོང་མིན ༑ ༑ དེ་ཕྱིར་མྱ་ངན་འདས་པ་ཡང༌། །ཐོབ་པ་མ་ཡིན་མི་ཐོབ་མིན། །ཞེས་ཐེག་པ་ཆེན་པོ་བསྡུས་པ་ལས་བཤད་པའི་ཕྱིར་རོ།། །།སྤྱི་དོན་བརྒྱད་པ་སངས་རྒྱས་ཀྱི་ཡེ་ཤེས་ཕུན་སུམ་ཚོགས་པ་ནི་གསུམ། སྐུ་གསུམ་དུ་དབྱེ་བ་དང༌། དེ་ཉིད་ཡན་ལག་ལྔ་རུ་དབྱེ་བ་དང༌། དེ་ཉིད་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སོགས་པ་ཡོན་ཏན་ཚད་མེད་པར་དབྱེ་བའོ ༑ ༑ དང་པོ་ནི་སངས་རྒྱས་ཀྱི་སྐུ་གསུམ་ཐོབ་པ་སྟེ། དེ་ལ་ངོ་བོ་ཉིད་ཀྱི་སྐུ་ནི་སྤྲོས་པ་དང་བྲལ་བ་རང་གི་དབྱིངས་བརྙེས་པས་ཆོས་ཐམས་ཅད་ལ་དབང་བསྒྱུར་པའོ ༑ ༑ ལོངས་སྤྱོད་རྫོགས་པའི་སྐུ་ནི་ཆོས་སྐུ་ལ་བརྟེན་ཏེ་ ( ¡¶ ཞ ¡· - ཏེ་ ) ཞིང་ཡོངས་སུ་དག་པ་ལ་སོགས་པ་མཛད་དེ། ཐེག་པ་ཆེན་པོས་བྱང་ཆུབ་སེམས་དཔའ་རྣམས་སྨིན་པར་མཛད་པའོ། །སྤྲུལ་པའི་སྐུ་ནི་མཛད་པ་བཅུ་གཉིས་ལ་སོགས་པས་ཕལ་ཆེར་ཉན་ཐོས་ལ་སོགས་པ་སྨིན་པར་མཛད་པའོ། །སྐུ་གསུམ་པོ་ཉིད་ཀྱི་ངོ་བོའམ་མཚན་ཉིད་ཁོ་ན་ལ་ཆོས་ཀྱི་སྐུ་ཞེས་བྱའོ།

།དེའང་དུས་ནམ་བརྙེས་ན་ཚོགས་གཉིས་མ་ལུས་པ་ཡོངས་སུ་རྫོགས་པས་རྡོ་རྗེ་ལྟ་བུའི་ཏིང་ངེ་འཛིན་གྱིས་སྒྲིབ་པ་ཐམས་ཅད་བཤིག་སྟེ་མངོན་པར་བྱང་ཆུབ་པའོ། །གཉིས་པ་ནི་དེ་ལ་སངས་རྒྱས་ཀྱི་སའི་མཚན་ཉིད་བསམ་གྱིས་མི་ཁྱབ་པ་ཞིག་གསུངས་ཀྱང༌། ཐེག་པ་ཆེན་པོ་བསྡུས་པའི་དབང་དུ་བྱས་ན་དེའང་མཚན་ཉིད་ལྔ་དང་ལྡན་པ་སྟེ། གནས་གྱུར་པ་དཀར་པོའི་ཆོས་ཀྱི་གཞི་ཡིན་ལ། གཉིས་སུ་མེད་པ། རྟག་པ། བསམ་གྱིས་མི་ཁྱབ་པའི་མཚན་ཉིད་དོ། །དང་པོ་ནི་ཀུན་གཞིའི་རྣམ་པར་ཤེས་པ་གནས་གྱུར་ནས་ཆོས་ཀྱི་སྐུ་ཐོབ་པ་སྟེ། དེའང་གཟུགས་ཀྱི་ཕུང་པོ་གནས་གྱུར་པས་ཞིང་དང༌། དབྱངས་དང༌། མཚན་དཔེ་ལ་སོགས་པ་ཐོབ་ལ། ཚོར་བའི་ཕུང་པོ་གནས་གྱུར་པས་ཟག་པ་མེད་པའི་བདེ་བ་དང་ལྡན་ལ། འདུ་ཤེས་གནས་གྱུར་པས་མིང་དང་ཚིག་ལ་སོགས་པ་སྣ་ཚོགས་བསྟན་པ་ལ་དབང་འབྱོར་བ་དང༌། འདུ་བྱེད་གནས་གྱུར་པས་སྤྲུལ་པ་དང་འཁོར་བསྡུ་བ་ ( ¡¶ ཞ ¡·¡¶ ལུ ¡· + དཀར་པོའི་ཆོས་བསྡུ་བ་ ) ལ་སོགས་པ་ལ་དབང་འབྱོར་ལ། རྣམ་པར་ཤེས་པ་གནས་གྱུར་པས་ཡེ་ཤེས་བཞི་ལ་དབང་འབྱོར་བ་ཐོབ་པའོ། །གཞན་ཡང་དབང་འབྱོར་བ་དུ་མ་གསུངས་སོ ༑ ༑ ¡Ã གཉིས་པ་ ( ¡¶ ཞ ¡· - གཉིས་པ་ ) དཀར་པོ་ཆོས་ཀྱི་གཞི་ཡིན་པའི་མཚན་ཉིད་ནི་ཕ་རོལ་ཏུ་ཕྱིན་པ་དྲུག་རྫོགས་པས་དབང་བཅུ་ཐོབ་པ་ལ་སོགས་པའོ།།གསུམ་པ་གཉིས་སུ་མེད་པའི་མཚན་ཉིད་ནི་ཡོད་པ་དང་མེད་པ་ལ་སོགས་པ་མཐའ་ཐམས་ཅད་བྲལ་བའོ། །བཞི་པ་རྟག་པའི་མཚན་ཉིད་ནི། དེ་བཞིན་ཉིད་ལ་འགྱུར་བ་མེད་པའི་ཕྱིར་དང༌། སྨོན་ལམ་ཟད་མི་ཤེས་པའི་ཕྱིར་དང༌། མཛད་པ་ཡོངས་སུ་མ་ ( ¡¶ ཞ ¡· - མ་ ) རྫོགས་པའི་ཕྱིར་རོ། །ལྔ་པ་བསམ་གྱིས་མི་ཁྱབ་པ་ནི། དེ་བཞིན་ཉིད་དེ་སོ་སོ་རང་གིས་རིག་པར་བྱ་བ། དཔེ་ཐམས་ཅད་དང་བྲལ་བ། རྟོག་གེའི་སྤྱོད་ཡུལ་མ་ཡིན་པའི་ཕྱིར་རོ། །གསུམ་པ་ནི་གཞན་ཡང་སངས་རྒྱས་ཀྱི་ཡོན་ཏན་སྟོབས་བཅུ་དང་མི་འཇིགས་པ་བཞི་ལ་སོགས་པ་ཚད་མེད་པའི་ཡོན་ཏན་ཐམས་ཅད་དང་ལྡན་པ་ཡང་དག་པར་བརྙེས་པ་ནི་ཡེ་ཤེས་ཕུན་སུམ་ཚོགས་པ་ཞེས་བྱའོ

༑༑ དེ་ལྟར་ན་དེ་དག་གིས་རྣལ་འབྱོར་སྤྱོད་པའི་ལུགས་མདོར་བསྡུས་པ་ཙམ་ཞིག་བསྟན་པ་ཡིན་གྱིས། རྒྱས་པར་ཤེས་པར་འདོད་པས་ཐེག་པ་ཆེན་པོ་བསྡུས་པ་དང༌། མདོ་སྡེ་རྒྱན་ལ་སོགས་ལས་ཤེས་པར་བྱའོ། །དེ་ལྟར་རྣལ་འབྱོར་སྤྱོད་པའི་ལུགས་ལེགས་པར་ལོབས་པ་དེ་ལ། དེའི་རྗེས་སུ་དབུ་མ་བསྟན། །ཞེས་གསུངས་སོ། །དེ་ལ་དབུ་མ་པ་ཞེས་བྱ་བ་འདི་ལ་སྤྱོད་པ་དང༌། ས་དང་ལམ་གྱི་རིམ་པ་ལ་སོགས་པ་ཐམས་ཅད་སེམས་ཙམ་པ་དང་ཁྱད་པར་མེད་པ་ཡིན་མོད་ཀྱང་ ༑ དེ་ཁོ་ན་ཉིད་ཀྱི་དོན་ལ་རྣལ་འབྱོར་སྤྱོད་པ་བས་ ( ¡¶ ཞ ¡· + ལོག་པར་ ) བརྟགས་པ་དེ་སུན་ཕྱུང་སྟེ་ཁྱད་པར་རྣམ་པར་འཇོག་པ་ཡིན་ནོ། །དེ་ལ་གཉིས། རྣལ་འབྱོར་སྤྱོད་པ་བ་སུན་དབྱུང་བ་དང༌། རང་གི་འདོད་པ་བརྗོད་པའོ། །དང་པོ་ནི་དེ་ལ་དབུ་མ་ཞེས་བྱ་བ་ནི། རྣལ་འབྱོར་སྤྱོད་པ་བ་རྣམས་ཀྱང་དབུ་མར་ཡང་འདོད། སངས་རྒྱས་ཀྱི་ཡེ་ཤེས་སྤྲོས་པ་ཐམས་ཅད་དང་བྲལ་བར་ཡང་འདོད་པ་ཡིན་མོད་ཀྱང་ ༑ ཁྱེད་རང་གི་འདོད་པ་ནང་འགལ་བས་དེ་ལྟར་འདོད་པ་ཉིད་མི་འགྲུབ་བོ་ཞེས་སུན་ཕྱུང་སྟེ་རྣམ་པར་འཇོག་གོ །དེ་ལ་སེམས་ཙམ་པ་དག ཡོད་པས་མེད་པ་ཡོད་པས་ན། །འདི་ནི་དབུ་མའི་ལམ་ཡིན་ནོ། །ཞེས་གཞན་གྱི་དབང་ནི་ཡོད་ལ ༑ ཀུན་བརྟགས་པ་ནི་མེད་ལ། དེས་ན་ཀུན་བརྟགས་ཀྱི་སྟོང་པའི་གཞན་གྱི་དབང་དུ་གྲུབ་པ་དེ་ནི་ཡོངས་སུ་གྲུབ་པ་སྟེ་ཡོད་པ་དེས་ན་དབུ་མའོ་ཞེས་འདོད་པ་ལ ༑ འདི་འདྲི་སྟེ་ཁྱོད་ཀྱི་གཞན་གྱི་དབང་ཞེས་བྱ་བ་དེ་ཅི་དོན་དམ་པར་ཡོད་དམ་ཀུན་རྫོབ་ཏུ་ཡོད། ཀུན་རྫོབ་ཏུ་ཡོད་པ་ནི་ཀུན་བརྟགས་པ་ཉིད་ཡིན་པས་དེ་ལ་གཅིག་ནི་མེད་ལ་གཅིག་ནི་ཡོད་ཞེས་ཅིའི་ཕྱིར་བྱ། གལ་ཏེ་དོན་དམ་པར་ཡོད་དོ་ཞེ་ན། འོ་ན་ཡོད་པའི་མཐར་ལྟུང་བའི་ཕྱིར་དབུ་མ་པའི་ལམ་མ་ཡིན་པར་འགྱུར་རོ ༑ ༑ འོ་ན་ཁྱོད་དོན་དམ་དུ་མེད་པར་འདོད་པའི་ཕྱིར་ཁྱེད་ཀྱང་མེད་པའི་མཐར་ལྟུང་བར་འགྱུར་རོ་ཞེ་ན། ཁོ་བོ་ཅག་དོན་དམ་པར་ཡོད་པར་མ་གྲུབ་པའི་ཕྱིར་མེད་པར་ནི་མི་འདོད་དོ།

།འོ་ན་ཁྱེད་གང་དུ་འདོད་ཅེ་ན། ཁོ་བོ་ཅག་ཀུན་རྫོབ་ཏུ་ཇི་ལྟར་གནས་པ་དེ་ལྟར་འདོད་དེ་ཀུན་རྫོབ་ཏུ་ཆད་པའི་མཐའ་ལས་གྲོལ་ལ། དོན་དམ་པར་གང་དུ་ཡང་འདོད་པ་མེད་པས་མཐའ་ཐམས་ཅད་ལས་གྲོལ་བས་དབུ་མ་ཞེས་བྱའོ། །ཡང་ཁྱེད་ཡོངས་སུ་གྲུབ་པས་སྤྲོས་པ་དང་བྲལ་བ་དེ་ལྟར་གཞན་གྱི་དབང་ལས་གྲུབ་པ་ཡོད་ཞེས་བྱ་བ་ཡིན་ན། བྱེ་བྲག་ཏུ་སྨྲ་བའི་མྱ་ངན་ལས་འདས་པ་སྟོང་པ་ཉིད་ཅེས་བྱ་བ་རྫས་སུ་གྲུབ་པར་འདོད་པ་དང་ཁྱད་པར་མེད་པར་འགྱུར་རོ། །ཡང་གཞན་གྱི་དབང་དོན་དམ་པར་ཡོད་པ་ཡིན་ན་ཁྱེད་རང་རྣམ་པར་རིག་པ་ཙམ་དུ་ཡང༌། གང་ཚེ་མི་འཛིན་དེ་ཡི་ཚེ། །ཞེས་འདོད་པ་མ་ཡིན་ནམ ༑ ཡོད་ན་ཇི་ལྟར་མི་འཛིན། ཡང་སྐད་ཅིག་མ་ཙམ་དུ་དོན་དམ་པར་གྲུབ་པར་འདོད་ན་དེ་ལ་སྐྱེ་བ་ལ་སོགས་པ་ཆ་གསུམ་མེད་པར་འགྱུར་རོ། །དེ་འདོད་ན་སྔ་ཕྱིའི་བར་ན་མི་གནས་པར་ཐལ་པའི་སྐྱོན་ཡོད་དོ། །ཡང་ཁྱེད་རང་གནས་གྱུར་པ་ཞེས་བྱ་བ་འདོད་ན་དོན་དམ་པར་གནས་གྱུར་རམ་ཀུན་རྫོབ་ཏུ་ཡོད་པར་གནས་གྱུར ༑ དོན་དམ་པར་གྱུར་ན་འགྱུར་བའི་ཕྱིར་དོན་དམ་པ་མ་ཡིན་པར་འགྱུར་ལ། དོན་དམ་པ་ཡིན་པའི་ཕྱིར་འགྱུར་བ་མི་འཐད་པར་ཐལ་ཏེ། གལ་ཏེ་ངོ་བོ་ཉིད་ཡོད་ན། །ཇི་ལྟ་བུར་ན་གཞན་དུ་འགྱུར། །ཞེས་གསུངས་སོ། །གལ་ཏེ་ཀུན་རྫོབ་ཏུ་འགྱུར་རོ་ཞེ་ན། འོ་ན་བདག་དང་རི་བོང་གི་རྭ་ལ་སོགས་པའང་གནས་འགྱུར་བར་ཐལ་ལོ། །དེ་ནི་འཇིག་རྟེན་ནའང་མེད་དོ་སྙམ་ན། འོ་ན་ཁྱེད་འཇིག་རྟེན་ན་ཡོངས་སུ་གྲགས་པ་རྣམས་ལ་གནོད་པ་མ་སྐྱེལ་ཅིག གལ་ཏེ་གཞན་གྱི་དབང་དེ་ནི་དོན་དམ་པའང་མ་ཡིན་ལ། ཀུན་རྫོབ་ཀྱང་མ་ཡིན་ནོ་སྙམ་ན། དེས་ནི་དེ་ཁོ་ན་ཉིད་མ་ཤེས་ཏེ། སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང༌། །དམ་པའི་དོན་གྱི་བདེན་པའོ ༑ ༑ གང་དག་བདེན་པ་འདི་གཉིས་ཀྱི། །རྣམ་དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ནི། །ཟབ་མོའི་དེ་ཉིད་རྣམ་ཤེས་མིན།

།ཞེས་རྩ་བའི་ཤེས་རབ་ལས་གསུངས་སོ། །གཉིས་པ་རང་གི་འདོད་པ་བརྗོད་པ་ན ( ¡¶ ཞ ¡· + གཉིས་ཏེ ) ༑ ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པའོ། །དང་པོ་ལ་ལྔ། འཇིག་རྟེན་གྲགས་སྡེ་པ་དང༌། བྱེ་བྲག་སྨྲ་བ་དང་ཚུལ་མཚུངས་པ་དང༌། སྒྱུ་མ་པ་དང་ ༑ མདོ་སྡེ་སྤྱོད་པ་དང༌། རྣལ་འབྱོར་སྤྱོད་པའི་དབུ་མ་པའོ། །བདེན་པ་གཉིས་པོ་དེའི་དོན་མདོར་ཅུང་ཟད་ཅིག་བརྗོད་ན། དེ་ལ་སོ་སོ་སྐྱེ་བོའི་བློ་ནས་བརྩམས་ཏེ༑ རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་བར་ཐམས་ཅད་ནི་ཀུན་རྫོབ་སྒྱུ་མ་ལྟ་བུ་ཡིན་ལ་དེ་དག་ལ་དེ་ཁོ་ན་ཉིད་བདེན་པར་སུ་ཞིག་འཛིན་ཏེ། བཅོམ་ལྡན་འདས་ཀྱི་ཆོས་གང་ཞིག །བསླུ་བ་དེ་ནི་བརྫུན་ཞེས་གསུངས། །འདུས་བྱས་ཐམས་ཅད་བསླུ་བའི་ཆོས། །དེས་ན་དེ་ཆོས་བརྫུན་པ་ཡིན། །ཞེས་གསུངས་སོ།། དོན་དམ་པ་ནི་མྱ་ངན་ལས་འདས་པ་སྟེ། མྱ་ངན་ལས་འདས་པ་བདེན་གཅིག་པུ་ཞེས་གསུངས་སོ། །འོ་ན་མྱ་ངན་ལས་འདས་པ་དེ་དངོས་པོར་མེད་ན་མདོ་སྡེ་པ་འདོད་པའི་མྱ་ངན་ལས་འདས་པ་དང་ཁྱད་པར་མེད་པར་ཐལ་ལ། དངོས་པོར་འདོད་ན་བྱེ་བྲག་ཏུ་སྨྲ་བའམ། ཡང་ན་སེམས་ཙམ་པ་ཉིད་དུ་འགྱུར་རོ་ཞེ་ན། མྱ་ངན་འདས་པ་དངོས་མེད་པའང༌། །མིན་ན་དེ་དངོས་ག་ལ་ཡོད། །དངོས་དང་དངོས་མེད་ཡོངས་ཤེས་པ། །ཟད་པ་མྱ་ངན་འདའ་ཞེས་བྱ། །ཞེས་གསུངས་ན། བློའི་ཡུལ་ཐམས་ཅད་ལས་གྲོལ་བ་དེ་སུས་ཤེས་ཤིང་བརྗོད་པར་འགྱུར། འོ་ན་གལ་ཏེ་མདོ་ལས་རྣམ་པར་རིག་པ་ཙམ་ཡང་གསུངས། མཚན་ཉིད་གསུམ་ཡང་གསུངས་ན་འདི་ཇི་ལྟར་བྱ། མངོན་པར་བྱང་ཆུབ་པའི་ཚེ་མྱ་ངན་ལས་འདས་པར་གྱུར་ན་ཉན་ཐོས་དང་ཁྱད་པར་མེད་ལ། མྱ་ངན་ལས་མ་འདས་ན་ཀུན་རྫོབ་ཏུ་འགྱུར་བའམ། རྣམ་པར་རིག་པ་ཙམ་དུའང ( ¡¶ ཞ ¡· - འང ) ་འགྱུར་བ་འདི་ཇི་ལྟར་རིགས་ཤེ་ན། ཀུན་གཞི་ལ་སོགས་པ་རྣམ་པར་རིག་པ་ཙམ་དུ་གསུངས་པ་དེ་དག་ཀུན་རྫོབ་ཏུ་ཡིན་པ་ཙམ་ལ་འདོགས་པ་ཡིན་ལ་མྱ་ངན་ལས་འདས་པའི་དབྱིངས་ ནི་དེ་ལྟ་བུ་ཡིན་མོད་ཀྱི་ཡང་དག་པར་རྫོགས་པའི་སངས་རྒྱས་ཐུགས་མཚན་མ་དང་རྣམ་པར་རྟོག་པ་ཐམས་ཅད་ཞི་བར་མཛད་པའང་

( ¡¶ ཞ ¡· - འང ) འཁོར་བའི་མཐའ་མནན་ཞིང་ཐུགས་རྗེ་ཆེན་པོའི་རྒྱུ་མཐུན་པ་ལས་བྱུང་བའི་ཡེ་ཤེས་སྒྱུ་མ་ལྟ་བུའི་ཀུན་རྫོབ་མངའ་བས་མྱ་ངན་ལས་འདས་པའི་མཐའ་མནན་ཏེ། འཁོར་བ་མྱ་ངན་འདས་པ་ལ། །བདག་ཉིད་ཆེ་དེ་མི་གནས་པས། །དེས་ན་སངས་རྒྱས་རྣམས་ཀྱིས་ནི། །མི་གནས་མྱ་ངན་འདས་འདིར་བཤད། །ཅེས་སློབ་དཔོན་ཀླུ་སྒྲུབ་ཀྱིས་གསུངས་པ་ལྟ་བུའོ་ཞེས་རྣལ་འབྱོར་སྤྱོད་པའི་དབུ་མ་པ་རྣམས་འདོད་དོ། །དབུ་མ་པ་ཁ་ཅིག་ནི་ཀུན་གཞིའི་རྣམ་པར་ཤེས་པ་ཞེས་བྱ་བ་ལ་སོགས་པ་ནི་གང་ཟག་དབང་པོ་གདུལ་དཀའ་བ་གཞུག་པར་དགོངས་ཏེ་གསུངས་པས། གང་ཟག་གི་བདག་དང་ཁྱད་པར་མེད་ལ། མྱ་ངན་ལས་འདས་པ་དམིགས་པ་ཐམས་ཅད་དང་བྲལ་བ་ཡིན་ལ། དེ་ཉན་ཐོས་དང་རང་སངས་རྒྱས་ལ་མི་སྲིད་དེ། དེ་དག་དངོས་པོ་དང་དངོས་པོ་མེད་པར་ཆོས་ཀྱི་བདག་ལ་དམིགས་པའི་ཕྱིར་རོ། །འོ་ན་སེམས་ཅན་གྱི་དོན་ཇི་ལྟར་འབྱུང་ཞེ་ན། སྨོན་ལམ་གྱི་དབང་གིས་ཏེ། ¡Ã ཡིད་བཞིན་ནོར་བུ་དཔག་བསམ་ཤིང༌། །ཇི་ལྟར་རེ་བ་ཡོངས་སྐོང་བ། ། ( ¡¶ ཞ ¡·¡¶ ལུ ¡· - ཡིད་བཞིན་་་་་་་སྐོང་བ། ། ) དེ་བཞིན་གདུལ་བྱའི་སྨོན་ལམ་གྱི། །དབང་གིས་རྒྱལ་བའི་སྐུར་སྣང་ངོ་ ༑༑ ཞེས་གསུངས་པ་ལྟ་བུའོ། །དེས་དམིགས་པ་ཐམས་ཅད་དང་བྲལ་བས་ཆོས་ཀྱི་སྐུ་ནི་མྱ་ངན་ལས་འདས་པ་ཡིན་པས་འཁོར་བའི་མཐའ་མནན་ལ། ལོངས་སྤྱོད་རྫོགས་པའི་སྐུ་བསོད་ནམས་བརྒྱའི་མཚན་ཅན་བྱང་ཆུབ་སེམས་དཔའི་ཆོས་ཀྱི་ལོངས་སྤྱོད་པའི་གཞི་དང༌། སྤྲུལ་པའི་སྐུ་ནི་སྙིང་རྗེ་ཆེན་པོའི་སྨོན་ལམ་གྱིས་འབྱུང་བ་རྒྱུན་མི་འཆད་པས་མྱ་ངན་ལས་འདས་པའི་མཐའ་མནན་པ་ཡིན་ནོ་ཞེས་ཁ་ཅིག་འདོད་དོ། །ཡང་ཁ་ཅིག་དབུ་མ་པས་དེ་ལྟར་བཤད་པས་དེ་དག་ཀྱང་སྟོང་པ་ཞེས་བྱ་བ་མི་འདོད་དོ་ཞེས་བྱས་ཀྱང་དོན་གྱིས་སྟོང་པར་སོང་ལ། སེམས་ཙམ་པས་སེམས་ཉིད་ཙམ་ཡང་མི་འདོད་བྱས་ཀྱང་དོན་གྱིས་འདོད་པར་སོང་བས་དོན་ནི་སུས་ཀྱང་བརྗོད་པར་མི་ནུས་ན་དེ་དང་དེ་ལས་བརྗོད་ཐབས་མ་བྱུང་བས་ཕྱི་རོལ་དུ་ཞེན་པ་དང༌།

སྟོང་པར་ཞེན་པ་བསལ་བའི་ཕྱིར་སེམས་ཙམ་དུ་སྟོན་པའི་མདོ་གསུངས་ལ། དངོས་པོར་འཛིན་པ་སྤྱི་དང་སེམས་སུ་འཛིན་པ་བསལ་བའི་ཕྱིར་དབུ་མའི་མདོ་རྣམས་གསུངས་པས་ཐེག་པ་ཆེན་པོའི་མདོ་ལ་ཁྱད་པར་འགའ་ཙམ་མེད་དོ་ཞེས་བྱ་བར་འདོད་དོ། །གང་ལྟར་ཡང་རུང་སྟེ་དེ་ཁོ་ན་ཉིད་ལ་འདོད་པ་མི་མཐུན་གྱི་བྱང་ཆུབ་སེམས་དང་ཕ་རོལ་ཏུ་ཕྱིན་པའི་སྤྱོད་པ་ལ་ཁྱད་པར་མི་འདོད་པས་དབུ་མ་རྩ་བ་ལས་ཀྱང་དེ་མ་གསུངས་སོ། ། ( ¡¶ ཞ ¡· པས། ) དབུ་མ་ལ་མོས་པ་རྣམས་ལ་སྤྱོད་པ་དང་བཅས་པར་སྦྱར་བ་ནི་གཏམ་བྱ་རིན་ཆེན་ཕྲེང་བ་དང་ ༑ སྤྱོད་པ་ལ་འཇུག་པ་དང༌། དབུ་མ་ལ་འཇུག་པ་ལ་སོགས་པ་ཡིན་པས་དེ་དོན་དུ་གཉེར་བས་དེ་དག་ལ་བསླབ་པར་བྱའོ། །དེ་ལྟར་དང་པོར་ཉན་ཐོས་དང་ཐུན་མོང་བའི་ལམ་ལ་སྤྱོད་པ་རིམ་པ་ཅན་དང་ལྟ་བ་རིམ་པ་ཅན་དུ་བསླབས་ནས་ཐེག་པ་ཆེན་པོ་ལ་སྦྱར་རོ། །ཐེག་པ་ཆེན་པོ་ལ་འཇུག་པའི་གོ་རིམ་ངེས་པ་མེད་དེ་སྔོན་ལ་སེམས་བསྐྱེད་ནས་བརྩམས་ཏེ་སྤྱོད་པ་རིམ་པ་བཞིན་བསླབ་སྟེ། དེ་ཁོ་ན་ ( ¡¶ ཞ ¡·¡¶ ལུ ¡· + ཉིད་ ¡¶ ལུ ¡· + ལ་ ) སློབ་པ་ཡང་ ¡Ã ཡོད་དེ་ ( ¡¶ ཞ ¡· - ཡོད་དེ་ ) སྤྱོད་པ་ལ་འཇུག་པ་ལྟ་བུའོ། །དང་པོར་དེ་ཁོ་ན་བསླབས་ནས། དེ་ནས་སེམས་བསྐྱེད་ནས་རིམ་གྱིས་འཇུག་པའང་ཡོད་དེ། ཐེག་པ་ཆེན་པོ་བསྡུས་པ་ལྟ་བུའོ། །དེ་བས་ན་འཇུག་པ་ལ་ངེས་པ་མེད་དེ། སེམས་བསྐྱེད་པའི་རྒྱུ་ལྔ་བཤད་པ་ལྟ་བུའོ། ། མངོན་པར་རྟོགས་པ་སྐྱེ་བ་ནི། རིམ་གྱིས་སྐྱེ་སྟེ་སའི་གོ་རིམ་ངེས་པ་གོང་དུ་བཤད་ཟིན་ཏོ། །དེ་བས་ན་ཐེག་པ་ཆེན་པོ་ཐུན་མོང་བའི་ལྟ་བ་དང༌། སྤྱོད་པ་རིམ་ཅན་དུ་བསླབ་པའི་གང་ཟག་དེས། སྔགས་ཀྱི་རིམ་པ་ཀུན་ཤེས་ནས། །ཞེས་སྦྱར་ཏེ། དེའང་ཐོག་མར་བྱ་བའི་རྒྱུད་ནས་བརྩམས་ཏེ་གསང་སྔགས་ལ་རིམ་གྱིས་གཞུག་པར་བྱའོ། །དེ་ལ་དང་པོ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་དང༌། ཚུལ་ཁྲིམས་ཀྱི་སྤྱོད་པ་དང༌། དེ་ཁོ་ན་ཉིད་དང༌། ས་དང་ལམ་གྱི་རིམ་པ་འབྲས་བུ་གྲུབ་པ་དང་བཅས་པ་ནི་ཐེག་པ་ཆེན་པོ་ཐུན་མོང་བ་ཉིད་ལས་ཁྱད་པར་མི་འདོད་དོ

༑༑ འོན་ཀྱང་འདིར་ ¡Ã ཁྱད་པར་ ( ¡¶ ལུ ¡· - ཁྱད་པར་ ) ནི་བྱང་ཆུབ་སེམས་དཔའི་སྤྱོད་པ་སྤྱད་པ་དེ་ཉིད་ཕ་རོལ་ཏུ་ཕྱིན་པ་བས་མོས་པས་སྤྱོད་པའི་སར་མོས་པའི་སྒོ་ནས་སྤྱིའི་རྣམ་པ་དང༌། ལུས་ངག་གི་ཅི་ནུས་ཀྱིས་སྤྱོད་པར་འདོད་ལ། དེས་ན་བསྐལ་པ་གྲངས་མེད་པར་ལམ་ལ་ཡུན་རིང་དུ་འགོར་རོ། །གསང་སྔགས་ཀྱིས་ནི་གསང་སྔགས་ཀྱི་སྒོ་ནས་སྤྱོད་པ་སྤྱད་པས་དངོས་གྲུབ་རྣམས་མྱུར་དུ་འགྲུབ་པས་བདག་དང་གཞན་གྱི་དོན་ཐམས་ཅད་ཐོགས་པ་མེད་པར་འགྲུབ་པར་བྱེད་པས། ཚོགས་ཐམས་ཅད་ཀྱང་མྱུར་དུ་རྫོགས་པས་སྐྱེ་བ་འདིར་གྲུབ་པ་ཐོབ་པར་བྱེད་དོ།། གསང་སྔགས་ཀྱི་ལམ་འདི་ལའང་རིམ་གྱིས་སློབ་སྟེ། དང་པོ་བྱ་བའི་རྒྱུད་དང༌། སྤྱོད་པའི་རྒྱུད་དང༌། རྣལ་འབྱོར་གྱི་རྒྱུད་དང༌། རྣལ་འབྱོར་ཆེན་པོའི་རྒྱུད་ལ་བསླབ་པའོ། །དེ་ལ་དང་པོར་ཕྱིའི་བྱ་བ་ལ་གཙོར་གྱུར་པ་བྱ་བའི་རྒྱུད་སློབ་བོ། ། འདི་ལ་གཉིས། སྨིན་པར་བྱེད་པ་དང༌། གྲོལ་བར་བྱེད་པའོ། །དང་པོ་ལ་བཞི། བསྙེན་པ་དང༌། ས་ཆོག་དང༌། སྟ་གོན་དང༌། དངོས་གཞིའོ། །གྲོལ་བར་བྱེད་པ་ལའང་གཉིས། ཐུན་མོང་གི་དངོས་གྲུབ་བསྒྲུབ་པ་དང༌། མཆོག་གི་དངོས་གྲུབ་བསྒྲུབ་པའོ། །དེ་དག་ཅུང་ཟད་ཙམ་ཞིབ་ཏུ་བརྗོད་ན། དེའང་དང་པོར་དཀྱིལ་འཁོར་དུ་འཇུག་པ་དང༌། དབང་བསྐུར་བར་བྱེད་དོ། །དེ་ནས་རིག་སྔགས་ཀྱི་འདུལ་བ་ཀུན་ཏུ་སྤྱོད་པ་སློབ་བོ། །དེ་ནས་མདུན་དུ་རས་རིས་ལ་སོགས་པའི་རྟེན་ལ་ལྷ་སྤྱན་དྲང་བ་དང༌། བཟླས་བརྗོད་ཀྱི་ཆོ་ག་གྲོགས་དང་བཅས་པ་སློབ་བོ།

། དེ་ནས་དེས་དངོས་གྲུབ་བསྒྲུབ་པའི་ཆོ་ག་ཡན་ལག་དང་བཅས་པ་སློབ་སྟེ། འདི་ནི་རྒྱས་པར་འཕགས་པ་ལེགས་པར་གྲུབ་པར་བྱེད་པ་དང༌། དཔུང་པ་བཟང་པོ་ལས་འབྱུང་བ་དེ་ལ་སོགས་པ་རྣམས་ལ་བསླབ་པར་བྱའོ། །དེའི་རྗེས་ལ་ཕྱི་ལུས་ངག་གི་བྱ་བ་དང༌། ནང་ཏིང་ངེ་འཛིན་གཉིས་ལ་མཉམ་པར་སྤྱོད་པས་སྤྱོད་པའི་རྒྱུད་བསླབ་སྟེ། འདིའང་ཕལ་ཆེར་བྱ་བའི་རྒྱུད་དང་འདྲ་མོད་ཀྱི་ཁྱད་པར་ཅུང་ཟད་ཙམ་བརྗོད་ན། དང་པོར་དཀྱིལ་འཁོར་དུ་འཇུག་ཅིང་དབང་བསྐུར་བ་ལ་འཇུག་གོ །དེ་ནས་གསང་སྔགས་ཀྱི་སྤྱོད་པ་གཙང་སྦྲ་ལ་སོགས་པ་མེད་ཀྱང་དངོས་གྲུབ་འགྲུབ་པས། དེ་ལྟ་བུའི་སྤྱོད་པ་ལ་ ¡Ã སློབ་བོ ( ¡¶ ཞ ¡· འཇུག་གོ ) ། །དེ་ནས་དཀྱིལ་འཁོར་དགོད་པ་དང༌། བདག་ལྷར་བསྐྱེད་པ་དང༌། མདུན་དུ་རས་རིས་ལ་སོགས་པའང་ལྷར་བསྐྱེད་པ་དང༌། དེ་ལ་ཡེ་ཤེས་པ་སྤྱན་དྲང་བ་དང༌། མཆོད་པ་དང༌། བཟླས་བརྗོད་ལ་སོགས་པ་དང༌། དེ་ནས་ཡང་དངོས་གྲུབ་ཀྱི་ཐབས་དང༌། དེ་ཁོ་ན་ཉིད་དངོས་པོའི་གནས་ལུགས་དང༌། དེ་དང་རྗེས་སུ་འབྲེལ་བའི་བསམ་གཏན་གྱི་བྱ་བ་དང༌། གཞན་རྗེས་སུ་འཛིན་པའི་ཐབས་ཀྱི་ཁྱད་པར་ལ་སོགས་པ་རྣམས་ལ་ ( ¡¶ ལུ ¡· - ལ་ ) སློབ་སྟེ། འདི་ནི་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལ་སོགས་པ་ལས་འབྱུང་བས་དེ་ ( ¡¶ ཞ ¡· + ལ་ ) བསླབ་པར་བྱའོ ༑ ༑ དེའི་རྗེས་ལ་རྣལ་འབྱོར་གྱི་རྒྱུད་ཅེས་བྱ་བ་ཏིང་ངེ་འཛིན་གཙོ་བོར་གྱུར་པའི་རྒྱུད་ལ་གཞུག་པར་བྱའོ། །འདིར་འཇུག་པ་ལ་གང་ཟག་རིགས་གཉིས་ཏེ། སློབ་མའི་གང་ཟག་དང༌། སློབ་དཔོན་དུ་གྱུར་པའི་གང་ཟག་གོ །སློབ་མ་ནི་གོང་དུ་བསྟན་པའི་ཚུལ་གྱིས་རྒྱུད་སྦྱང་བ་མ་བྱས་པ་རྣམས་སམ། སྦྱང་བ་བྱས་ཀྱང་ཐེག་པ་ཆེན་པོ་ལ་བློའི་སྤོབས་པ་ཞན་པས་གཞན་གྱི་དོན་ལ་ད་ལྟ་ནས་འཇུག་པར་མི་ནུས་པ་གང་ཡིན་པའོ། །སློབ་དཔོན་གྱི་གང་ཟག་ནི་སྙིང་རྗེ་དང་ཤེས་རབ་རྩལ་ཆེ་བས་གཞན་གྱི་དོན་གྱི་ཁུར་ད་ལྟ་ཉིད་ནས་ཁྱེར་བའོ། །དེ་ལ་སློབ་མ་རྣམས་ལ་ནི་དཀྱིལ་འཁོར་དུ་འཇུག་པ་སྟེ་རིག་པའི་དབང་ཙམ་སྟེར་ལ།

དེའང་སྦྱང་བ་མ་བྱས་པས་ནི་དམ་ཚིག་འཛིན་མི་ནུས་པས་དམ་ཚིག་མི་སྦྱྀན་ཞིང༌། ཡི་དམ་གྱི་བསྒོམ་བཟླས་ཙམ་སྦྱིན་པར་བྱའོ། །སྦྱང་བ་བྱས་པ་ནི་དེ་དང་འབྲེལ་བའི་དམ་ཚིག་ཀྱང་བསྲུང་ནུས་པས་དམ་ཚིག་སྦྱིན་པ་དང༌། དངོས་གྲུབ་ཀྱི་ཡེ་ཤེས་གང་འདོད་པ་ལ་བསླབ་པར་བྱའོ། །སློབ་དཔོན་དུ་གྱུར་པའི་གང་ཟག་ཡིན་ན། རྡོ་རྗེ་སློབ་དཔོན་དུ་དབང་བསྐུར་བའང་བྱ། དེ་ནས་དེ་དང་རྗེས་སུ་འབྲེལ་བའི་དམ་ཚིག་བསླབ་པ་དང༌། དཀྱིལ་འཁོར་དང་ལྷའི་དེ་ཁོ་ན་ཉིད་ལ་སོགས་ཏེ་དེ་ཁོ་ན་ཉིད་བཅུ་བསླབ་པ་དང༌། སློབ་མ་གཞུག་པ་ལ་སོགས་པ་སློབ་དཔོན་གྱི་ལས་ཐམས་ཅད་དང༌། དངོས་གྲུབ་ཀྱི་ཡེ་ཤེས་དང༌། ཕྱག་རྒྱའི་ཡེ་ཤེས་དང༌། རྩ་བའི་རྒྱུད་ཀྱི་བསྒྲུབ་པ་དང༌། རྒྱུད་ཕྱི་མ་དང༌། ཕྱི་མའི་ཕྱི་མ་ལ་སོགས་པ་བསྒྲུབ་པའི་ཚུལ་ཐམས་ཅད་ལ་བསླབ་པར་བྱའོ། །འདི་ནི་འཕགས་པ་དེ་ཁོ་ན་ཉིད་བསྡུས་པ་དང་ ༑ རྡོ་རྗེ་རྩེ་མོ་ལ་སོགས་པ་ལ་འབྱུང་བས་དེར་འཇུག་པར་བྱའོ། །དེ་ལྟར་རྣལ་འབྱོར་གྱི་རྒྱུད་ལ་ལོབས་པས་ ( ¡¶ ལུ ¡· + རྣལ་འབྱོར་ཆེན་པོ་ ) ཐབས་ཀྱི་རྒྱུད་དཔལ་གསང་བ་འདུས་པ་ལ་བསླབ་བོ། །འདིའང་དབང་བསྐུར་བ་ནས་བརྩམས་ཏེ། རིམ་པ་གཉིས་ ¡Ã གྲོགས་ ( ¡¶ ཞ ¡· དྲོད་རྟགས་ ) དང་བཅས་པའི་བར་ཡིན་ནོ། །དེ་ནས་ཤེས་རབ་ཀྱི་རྒྱུད་སངས་རྒྱས་མཉམ་སྦྱོར་ལ་སོགས་པ་ལ་བསླབ་སྟེ་བསླབ་པའི་ཚུལ་དེ་བཞིན་ནོ། །དེའི་རྗེས་སུ་ཐབས་ཤེས་རབ་གཉིས་སུ་མེད་པའི་རྒྱུད་སློབ་པས་ན། དེ་རྗེས་ཀྱེ་ཡི་རྡོ་རྗེ་བརྩམས། །ཞེས་གསུངས་ཏེ། འོག་ནས་འབྱུང་བའི་ཆོ་གས་སློབ་མའི་རྒྱུད་སྨིན་པར་བྱ་ཞེས་བྱ་བའི་དོན་ཡིན་ནོ། །བླ་ན་མེད་པའི་རྒྱུད་འདི་གསུམ་གྱི་ཁྱད་པར་ནི་གཞན་དུ་བཤད་ཟིན་ཏོ། །དེ་ལྟར་ན་དེ་དག་གིས་དབང་པོ་གདུལ་དཀའ་བ་ལམ་ལ་རིམ་གྱིས་འཇུག་པའི་མངོན་པར་རྟོགས་པ་མདོ་ཙམ་ཞིག་བསྟན་པ་ཡིན་གྱིས། ལེགས་པར་རྒྱས་པར་ཤེས་པར་འདོད་པས་གཞན་དུ་བཙལ་བར་བྱའོ།། །།ད་ནི་ཐེག་པ་ཆེན་པོ་གསང་སྔགས་བླ་ན་མེད་པའི་སྐལ་བ་དང་ལྡན་པ་ཅིག་ཅར་དུ་འཇུག་པའི་མངོན་པར་རྟོགས་པ་བརྗོད་དོ།

།དེ་ལ་གཉིས། སྨིན་པར་བྱེད་པ་དབང་གི་ལམ་དང༌། གྲོལ་བར་བྱེད་པའི་ལམ་རིམ་པ་གཉིས་འཁོར་དང་བཅས་པ་སྟེ། རྡོ་རྗེ་རྩེ་མོ་ལས། སྨིན་པ་དང་ནི་གྲོལ་བའི་ལམ། །སངས་རྒྱས་བྱང་ཆུབ་བསྟན་པའི་མཆོག །ཅེས་གསུངས་སོ། །དེ་ལ་དང་པོ་སྨིན་པར་བྱེད་པ་བརྗོད་ན། དང་པོ་ནས་རྒྱུད་འདིར་ཅིག་ཅར་དུ་འཇུག་ཏུ་རུང་ངམ་ཞེ་ན་རུང་ངོ་ ༑༑ དེ་ལྟར་ཕྱི་མའི་ལེའུ་བཞི་པ་ལས། གདོལ་པ་སྨྱིག་མ་མཁན་ལ་སོགས། ། གསོད་དོན་དོན་དུ་སེམས་པ་པོ། །དེ་རྣམས་ཀྱེ་ ¡Ã རྡོ་རྗེ་ ( ¡¶ ཞ ¡· རྡོར་ ) ཤེས་ ¡Ã ནས ( ¡¶ ཞ ¡· ན་ནི ) ། །འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་ཏེ། དེ་ལྟར་འཕགས་པ་དེ་ཁོ་ན་ཉིད་བསྡུས་པ་ལས་ཀྱང་གསུངས་པ། བཅོམ་ལྡན་འདས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་འཇུག་པ་ལ་སྣོད་དུ་གྱུར་པ་དང་མ་གྱུར་པ་བརྟག་མི་འཚལ་ལོ། །དེ་ཅིའི་སླད་དུ་ཞེ་ན། དཀྱིལ་འཁོར་ཆེན་པོ་མཐོང་བ་ཙམ་གྱིས་སྡིག་པ་འདག་པའི་ཕྱིར་རོ་ཞེས་བྱ་བ་ལ་སོགས་པ་རྒྱས་པར་གསུངས་པ་ལྟ་བུའོ ༑ ༑ དེ་ལྟར་ཅིག་ཅར་དུ་འཇུག་པ་ཞེས་བྱ་བ་ཡིན་མོད་ཀྱང་བླ་མ་གོང་མ་རྣམས་ཀྱི་ཕྱག་ལེན་གྱི་བརྒྱུད་པས་ཐེག་པ་ཆེན་པོ་ཐུན་མོང་མ་ཡིན་པའི་སྐྱབས་འགྲོ་དང་སེམས་བསྐྱེད་པ་ཙམ་སྔོན་དུ་བཏང་ནས་དཀྱིལ་འཁོར་དུ་གཞུག་པ་མཛད་དོ། །དེ་ལྟར་སཾ་པུ་ཊའི་གཉིས་པའི་དང་པོ་ལས། སྐྱབས་སུ་འགྲོ་བའི་རིམ་པ་ཡིས། །ཤིན་ཏུ་ལེགས་པར་སྦྱངས་ནས་ནི། །སྔགས་དང་རྒྱུད་ཀྱི་རིམ་པ་ཡི། ། གསང་བའི་དེ་ཁོ་ན་ཉིད་བསྒྲགས། །ཞེས་གསུངས་པས་སོ། །ཐུན་མོང་མ་ཡིན་པའི་སྐྱབས་སུ་འགྲོ་བ་དང༌། སེམས་བསྐྱེད་པའི་ཆོ་ག་ཇི་ལྟར་བྱ་བ་དང༌། ཆོ་ག་དང་རྗེས་སུ་འབྲེལ་བའི་བསླབ་བྱའི་དོན་བཤད་པའོ། །དང་པོ་ནི། རྟེན་དང་མཆོད་པ་བཤམ་པ་སྔོན་དུ་བཏང་ལ། སློབ་དཔོན་གྱིས་བྱང་ཆུབ་ཀྱི་སེམས་སྐྱེ་བར་བྱེད་པའི་རྒྱུ། གྲོགས་སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་ལས་སྐྱེ། །ཞེས་མདོ་སྡེ་རྒྱན་ལས་གསུངས་པའི་ལྔ་པོ་བཤད་དོ།

།དེ་རྣམས་ཀྱི་ནང་ནས་ཀྱང་འཁོར་བའི་རྒྱ་མཚོ་ལ་འཇིགས་པས་མྱ་ངན་ལས་འདས་པའི་གནས་འདོད་ ( ¡¶ ཞ ¡· ཐོབ་ ) པ་དང༌། བདག་པས་གཞན་གཅེས་པའི་སྙིང་རྗེ་གསུམ་པོ་མེད་པར་བྱང་ཆུབ་ཀྱི་སེམས་མི་སྐྱེ་བས་འདི་གསུམ་པོ་བཤད ་ པར་བྱའོ།།དེ་ལ་དང་པོ་གཉིས་ནི་དཔལ་སཾ་པུ་ཊའི་རྟག་པ་དང་པོའི་རབ་བྱེད་དང་པོ་ལས། འཁོར་བའི་རྒྱ་མཚོ་འཇིགས་པ་ལས། །བརྒལ་བར་འགྲོ་བའི་སེམས་ཀྱིས་ནི། ། དབུས་སུ་བྱིང་བའི་ལུས་ཅན་ལ། །རྒལ་བར་མཚོན་པ་གསུངས་པའོ། །ཞེས་པ་དང་ ༑ སྙིང་རྗེའང༌། སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་སྙིང་རྗེ་བཏུང་བར་བྱ ༑ ༑ ཞེས་ཧེ་བཛྲའི་དྲུག་པ་ལས་གསུངས་སོ། །འདི་དག་གིས་ནི་དོན་རྒྱས་པར་བཤད་པར་བྱའོ། །དེ་ནས་མཆོད་པ་འབུལ་བ་སྔོན་དུ་བཏང་ལ། གུར་གྱི་ལེའུ་བཅུ་གཉིས་པ་ལས་གསུངས་པ། དཀོན་མཆོག་གསུམ་ལ་སྐྱབས་སུ་མཆི། ། ཞེས་བྱ་བ་ལ་སོགས་པའི་ཚིགས་སུ་བཅད་པ་ལན་གསུམ་དུ་བརྗོད་དོ། །གཉིས་པ་དེ་ལྟ་བུའི་སྐྱབས་འགྲོ་སེམས་བསྐྱེད་ཀྱི་བསླབ་བྱ་དེའང་རྒྱུད་འདི་དག་ཉིད་ལས་གསུངས་ཏེ། སངས་རྒྱས་ལ་སྐྱབས་སུ་སོང་བས་འཇིག་རྟེན་པ་ལ་སྐྱབས་སུ་མི་འགྲོ་སྟེ། ཚངས་པ་དབང་པོ་ཉེ་དབང་དྲག །གཤིན་རྗེ་དང་ནི་ནོར་བདག་ཉིད ༑༑ བདེན་བྲལ་དང་ནི་ཐག་ཟངས་རིས། །གཽོ་རཱི་ལ་སོགས་པ་ཡི་གདན། །ཞེས་བྱའོ ༑ ༑ ཆོས་ལ་སྐྱབས་སུ་སོང་བས་སེམས་ཅན་ལ་འཚེ་བ་མི་བྱ་སྟེ། སེམས་ཅན་གནོད་པ་ཙམ་གྱིས་ནི། །ཕྱག་རྒྱའི་དངོས་གྲུབ་རྙེད་མི་འགྱུར། །ཞེས་བཅུ་གཅིག་པ་ལས་སོ། །དགེ་འདུན་ལ་སྐྱབས་སུ་སོང་བས་མུ་སྟེགས་ཅན་དང་མི་འགྲོགས་ཏེ ༑ གདུག་ལ་བྱམས་པར་མི་བྱ་ཞིང༌། །ཞེས་གུར་ ¡Ã ལེའུ་ ( ¡¶ ཞ ¡· - ལེའུ་ ) བཅོ་ལྔ་པ་ལས་སོ། །སེམས་བསྐྱེད་པའི་བསླབ་བྱའང་སྨོན་པའི་སེམས་ནམ་ཡང་བྲལ་བར་མི་བྱ་སྟེ། སངས་རྒྱས་ཐམས་ཅད་ཀྱི་བརྟེན་པའི་ཕྱིར་རོ། །དེ་ལྟར་སཾ་པུ་ཊའི་གསུམ་པའི་བཞི་པ་ལས། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི།

།བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཞེས་པ་དང༌། འཇུག་པའི་སེམས་བསྐྱེད་ཀྱི་བསླབ་བྱའང་དེ་ཉིད་ལས ༑ ཚུལ་ཁྲིམས་ཀྱི་ནི་བསླབ་པ་དང༌། །དགེ་བའི་ཆོས་ནི་སྡུད་པ་དང༌། ། སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་གཟུང་བར་བགྱི།། ཞེས་གསུངས་སོ། །དེ་ནས་དཀྱིལ་འཁོར་ཆེན་པོར་དབང་བསྐུར་བ་ལ་གཉིས་ཏེ། སློབ་མ་རྗེས་སུ་གཟུང་བའི་ཆོ་ག་དང༌། དེ་སྨིན་པར་ ¡Ã བྱ་བ་ ( ¡¶ ཞ ¡· བྱེད་པ་ ) དབང་བསྐུར་བའི་མངོན་རྟོགས་སོ། །དང་པོ་ནི་རྒྱུད་འདི་དག་ལས་གསལ་པོ་ཙམ་མ་གསུངས་ཀྱང༌། སློབ་མས་གསོལ་བ་བཏབ་པ་ནི། སཾ་པུ་ཊའི་གཉིས་པའི་དང་པོ་ལས ༑ སློབ་མས་པུས་མོའི་ལྷ་ང་ནི། །ས་ལ་དད་པས་བཙུགས་ནས་ནི། །ཐལ་མོ་སྦྱར་ནས་བསྟོད་པ་ཡིས། །སྟོན་པ་ལ་ནི་ཞུ་བར་བྱ། །ཞེས་གསུངས་སོ། །གཉིས་པ་དེ་ནས་དབང་བསྐུར་བ་འདོད་པས་མངོན་པར་རྟོགས་པ་བདུན་ཏེ། བསྙེན་པ་དང་ ༑ སའི་ཆོ་ག་དང༌། སྟ་གོན་དང༌། བྲི་ཞིང་རྒྱན་དགྲམ་པ་དང༌། བསྒྲུབ་ཅིང་མཆོད་པ་དང༌། འཇུག་ཅིང་དབང་བསྐུར་བ་དང༌། མཇུག་གི་བྱ་བའོ། །ཡང་ན་བྲི་བ་མན་ཆད་ལ་དཀྱིལ་འཁོར་ཞག་གི་ནུབ་མོ་ཞེས་བྱ་བར་བྱས་ནས་བཞི་རུ་ཡང་མཛད་དོ། །དེ་ལ་བསྙེན་པ་ལ་གསུམ། རབ་མཚན་མའི་བསྙེན་པ། འབྲིང་དུས་ཀྱི་བསྙེན་པ། ཐ་མ་གྲངས་ཀྱི་བསྙེན་པ་སྟེ། དང་པོ་གཉིས་ཀྱི་ལུང་ནི། ཧེ་བཛྲའི་ལེའུ་བཅུ་པ་ལས། དང་པོ་སྤྲིན་དང་འདྲ་བ་ཉིད། །ཅེས་བྱ་བ་ལ་འཛིན་ཡང༌། དངོས་གྲུབ་ཀྱི་མཚན་མ་ཡིན་གྱི་བསྙེན་པའི་མཚན་མ་ནི་མ་ཡིན་ནོ། །གཉིས་པའི་ལུང་ཡང་ ༑ དང་པོའི་བཅུ་གཅིག་པ་ལས། ཟླ་དྲུག་གོམས་པའི་སྦྱོར་བ་ཡིས། །འགྲུབ་འགྱུར་འདི་ལ་ཐེ་ཚོམ་མེད། །ཅེས་བྱ་བ་ལ་འཛིན་ཡང༌། དེ་ལྟ་སྟངས་ཀྱི་མཚན་མ་ཡིན་གྱི་བསྙེན་པའི་མཚན་མ་མ་ཡིན་ནོ། །གྲངས་ཀྱི་བསྙེན་པ་གསུམ་ ( ¡¶ ཞ ¡·¡¶ ལུ ¡· - གསུམ་ ) ནི། རྩ་རྒྱུད་དང་པོའི་བཅུ་པ་ལས། ¡Ã འཁོར་ལོའི་ ( ¡¶ ཞ ¡·¡¶ ལུ ¡· དཀྱིལ་འཁོར ) བདག་པོའི་བཟླས་པ་འབུམ།

།དཀྱིལ་འཁོར་ཅན་གྱི་དེ་བཞིན་ཁྲི།།ཞེས་གསུངས་སོ། །དེ་ནས་སའི་ཆོ་ག་ལ་ལྔ་སྟེ། བརྟག་པ་དང༌། བསླང་བ་དང༌། སྦྱང་བ་དང༌། གཟུང་བ་དང༌། བསྲུང་བའོ། ། ¡Ã བརྟག་པ་ནི། ( ¡¶ ཞ ¡· བརྟག་པ་ ) དང་པོའི་བཅུ་པ་ལས། ཚལ་དང་སྐྱེ་བོ་མེད་གནས་དང༌། །ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གསུངས་སོ། །བསླང་བ་ལ་གཉིས་ལས། མངོན་པ་ལས་བསླང་བ་ནི་ཤུགས་ལས་ཤེས་ལ། མི་མངོན་པ་ལས་བསླང་བ་ནི། རྩ་རྒྱུད་དང་པོའི་བཅུ་པ་ལས། གོང་གི་ཨ་སོགས་སྔགས་ཀྱིས་ནི། །དེ་ལ་གཏོར་མ་རྣམ་པར་སྦྱིན ༑ ༑ ཞེས་པ་དང༌། ཕྱི་མའི་ལེའུ་དང་པོ་ལས། མ་མ་རིན་ཆེན་སྣ་ཚོགས་འཛིན ༑༑ ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གསུངས་སོ། །སྦྱང་བ་ལ་གཉིས་ལས། ལས་དང་བྱ་བས་སྐྱོན་སྦྱང་བ་ནི། དཀྱིལ་འཁོར་ཁྲུ་གསུམ་བྱས་ནས་ནི། །ཞེས་བྱ་བ་ལ་སོགས་པས་བསྟན་ལ། ཏིང་ངེ་འཛིན་གྱིས་བགེགས་སྦྱང་བ་ནི། དང་པོར་ལྷ་ཡི་བདག་ཉིད་ཀྱིས། །རྣལ་འབྱོར་པས་ནི་ནོར་འཛིན་སྦྱངས།། ཞེས་པ་དང༌། གོང་དུ་གསུངས་པའི་སྔགས་ཀྱིས་ནི། །མཁས་པས་འཛིན་མ་རྣམ་པར་སྦྱངས། །ཞེས་བྱ་བས་བསྟན་ཏོ། །གཟུང་བ་ལ་གཉིས་ལས། བློས་གཟུང་བ་ནི་དོན་གྱིས་ཤེས་ལ། སྟངས་སྟབས་ཀྱི་བཀོད་པས་གཟུང་བ་ནི། གུར་ལེའུ་བཅུ་བཞི་པ་དང༌། སཾ་པུ་ཊའི་བདུན་པ་དངོས་ལས་ཤེས་པར་བྱའོ། །བསྲུང་བ་ནི། རྩ་རྒྱུད་དང་པོའི་བཅུ་པ་ལས། ཇི་ལྟར་བསམ་གཏན་དེ་བཞིན་འདིར། །བསྲུང་བ་ཇི་ལྟར་བསྲུང་བ་ཉིད། །ཅེས་བྱ་བས་རྒྱས་པར་རིག་པར་བྱའོ། །ཕྱོགས་ཀུན་ཏུ་འཇུག་པ་རྡོ་རྗེ་སློབ་དཔོན་གྱི་ཆས་གོས་ནི། དང་པོའི་བཅུ་པ་ལས། ཁྲུས་དང་གཙང་སྦྲ་དྲི་ཞིམ་ལུས། །སྣ་ཚོགས་རྒྱན་གྱིས་རྣམ་པར་བརྒྱན། །ཞེས་བྱ་བས་བསྟན་ཏོ། །སྟ་གོན་ལ་ཆོས་བཞི་ལས། དང་པོ་སའི་ལྷ་མོ་སྟ་གོན་དུ་གནས་པ་ནི་མི་མངོན་པ་ལས་བསླང་བ་དང་མཐུན་ནོ། །ལྷ་སྟ་གོན་དུ་གནས་པ་ནི་རྩ་རྒྱུད་རྣམས་ན་ནི་མེད་དེ། སཾ་པུ་ཊའི་རྒྱུད་ཕྱི་མ་ལས། དཀྱིལ་འཁོར་ ( ¡¶ ལུ ¡· + པ་ ) སྟ་གོན་ལ་གནས་པ་བྱས་ལ་ཞེས་བྱ་བ་ནས་སྦྱྀན་སྲེག་བྱས་ནས་གཏོར་མ་སྦྱྀན་པའི་བར་བྱའོ་ཞེས་གསུངས་སོ།

།བུམ་པ་སྟ་གོན་ནི། བུམ་པ་བརྒྱད་ལ་སོགས་པ་ལྡན ༑ ༑ ཞེས་བྱ་བ་ལ་སོགས་པ་རྐང་པ་ལྔ་དང༌། སཾ་པུ་ཊའི་རྒྱུད་ཕྱི་མ་ལས་ཀྱང༌། རེ་ཞིག་རྩ་བའི་བུམ་པ་ལ་སོགས་པ་ལྷག་པར་གནས་པ་བྱས་ནས་ཞེས་བྱ་བ་ལ་སོགས་པ་གསུངས་སོ། །སློབ་མ་ལྷག་པར་གནས་པ་ནི་རྩ་བའི་རྒྱུད་འདི་ན་ནི་མི་སྣང་གི སཾ་པུ་ཊའི་རྒྱུད་ཕྱི་མ་ལས། སློབ་མ་ལྷག་པར་གནས་པར་བྱའོ་ཞེས་བྱ་བ་ལ་སོགས་པ་གསུངས་སོ། །བྲི་ཞིང་རྒྱན་དགྲམ་པ་ལ་བཞི། ཐིག་གིས་བྲི་བ་དང༌། ཚོན་གྱིས་བྲི་བ་དང༌། མཚན་མ་དགོད་པ་དང༌། རྒྱན་དགྲམ་པའོ། །དང་པོ་ནི། དང་པོའི་བཅུ་པ་ལས། རང་འདོད་ལྷ་མཉམ་རྣལ་འབྱོར་པས། །སར་པ་ལེགས་པར་བཀལ་བ་དང༌། །ཤིན་ཏུ་ཚད་མ་མཛེས་པ་ཡི། །སྲད་བུས་ཤེས་རབ་ཅན་གྱིས་གདབ། །ཅེས་གསུངས་སོ། །ཚོན་གྱིས་བྲི་བ་ནི། རྡུལ་ཚོན་དམ་པའི་ཚོན་དང་ནི། །ཞེས་བྱ་བ་ལ་སོགས་པ་དང༌། མཚན་མ་དགོད་པ་ནི། ཤར་དུ་གྲི་གུག་རྣམ་པར་བྲི། །ཞེས་བྱ་བ་ལ་སོགས་པ་རྒྱུད་གསུམ་ཀ་ལས་ཚོན་གྱིས་བྲི་ཞིང་མཚན་མ་དགོད་པ་རྒྱས་པར་གསུངས་སོ། །རྒྱན་དགྲམ་པ་ནི། སཾ་པུ་ཊའི་གཉིས་པའི་དང་པོ་ལས། འདོད་ཡོན་ལྔ་ཡིས་གང་བ་དང༌། །བླ་རེ་བྲེས་པས་ཉེ་བར་འབར ༑ ༑ ཞེས་བྱ་བ་ལ་སོགས་པ་གསུངས་སོ། །བསྒྲུབ་ཅིང་མཆོད་པ་ལ། དཀྱིལ་འཁོར་བསྒྲུབ་པ་ནི། ( ¡¶ ལུ ¡· + རྩ་རྒྱུད་ ) དང་པོའི་བཅུ་པ་ལས། དེར་ནི་རིགས་ལྔ་ལས་བྱུང་བའི། །རིག་མ་བཟང་མོ་རྣམ་པར་གཞུག །ཅེས་སོ། །མཆོད་པ་ནི། ཕྱི་མའི་དང་པོ་ལས། སྣ་ཚོགས་ཧཱུྃ་ནི་རྫོགས་པ་དང༌། །མེ་ཏོག་ལ་སོགས་འབུལ་བ་ཉིད། །ཅེས་བྱ་བ་ལ་སོགས་པ་གསུངས་ལ། བཤད་པའི་རྒྱུད་གཉིས་པ་ལས་ཀྱང་རྒྱས་པར་གསུངས་སོ། །འཇུག་ཅིང་དབང་བསྐུར་བ་ལ་གཉིས་ཏེ། སློབ་དཔོན་འཇུག་ཅིང་དབང་བླང་བ་དང༌། སློབ་མ་འཇུག་ཅིང་དབང་བསྐུར་བའོ།། དང་པོ་ནི། རྩ་རྒྱུད་དང་པོའི་བཅུ་པ་ལས། རྡོ་རྗེ་སེམས་དཔའི་སྙེམས་བྱས་ནས།། རྐང་པ་གཡས་པ་བརྐྱང་བྱས་ཏེ། །ཕྱག་གཉིས་ཀྱེ་རྡོ་རྗེ་སྦྱོར་བས། །སློབ་དཔོན་དཀྱིལ་འཁོར་འཇུག་པ་ཉིད།

།ཅེས་བྱ་བ་དང༌། སཾ་པུ་ཊའི་གཉིས་པའི་དང་པོ་ལས་ཀྱང༌། སྔགས་ཀྱི་ལམ་ནི་རྗེས་བཙལ་བས། །གང་ཚེ་མཁས་པས་དབང་བསྐུར་བ། །སངས་རྒྱས་ཀུན་གྱི་མངོན་སུམ་དུ། །དཀྱིལ་འཁོར་བདེ་བར་གཤེགས་ནས་སུ། །འཇིག་རྟེན་ཁམས་ནི་མཐའ་ཡས་སུ། །རང་བྱིན་བརླབ་པའི་གནས་ཐོབ་ནས། །དམ་ཚིག་ཉམས་པས་འཇིགས་པ་ཡི། །བློ་དང་ལྡན་པས་དེ་བཞིན་བླང༌། །ཞེས་གསུངས་པས་སོ། །གཉིས་པ་སློབ་མའི་བྱ་བ་ལ་འཇུག་པ་དང་ ༑ དབང་བསྐུར་བ་གཉིས། འཇུག་པ་ལ་ཕྱི་འཇུག་དང་ནང་འཇུག་གཉིས་ཏེ། དེའང་རྩ་རྒྱུད་ཕྱི་མའི་ལྔ་པ་ལས། གོས་ཀྱིས་མིག་ནི་བཀབ་ནས་སུ། །དེར་ནི་སློབ་མ་འཇུག་པ་ཉིད། །ཅེས་བྱ་བ་དང༌། དེ་ཉིད་ལས། མང་དུ་རབ་ཏུ་བརྗོད་པས་ཅི། །ཇི་ལྟར་དེ་ཉིད་བསྡུས་པ་ཡི། །དཀྱིལ་འཁོར་ཆོ་ག་དེ་བཞིན་བྱ། །ཞེས་གསུངས་པ་ལས་ཤེས་སོ། །དབང་བསྐུར་བ་ལ་གཉིས། ཐུན་མོང་གི་དབང་བསྐུར་བ་དང༌།

ཐུན་མོང་མ་ཡིན་པའི་དབང་བཞི་ ( ¡¶ ཞ ¡·¡¶ ལུ ¡· - བཞི་ ) བསྐུར་བའོ།། དང་པོ་ནི་དབང་དྲུག་སྟེ། ཆུ། ཅོད་པན། རྡོ་རྗེ། དྲིལ་བུ། མིང༌། ཐུན་མོང་གི་བརྟུལ་ཞུགས་རྣམས་སོ། །ཐུན་མོང་མ་ཡིན་པའི་དབང་ནི་བཞི་སྟེ། ¡Ã བུམ་དབང་དང་ ༑ ( ¡¶ ལུ ¡· རྡོ་རྗེ་སློབ་དཔོན་དང༌། ) གསང་དབང་དང༌། ཤེས་རབ་ཡེ་ཤེས་དང༌། བཞི་པའོ ༑ ༑ དེ་ལྟར་ཐུན་མོང་དང་ཐུན་མོང་མ་ཡིན་པའི་དབང་གཉིས་སུ་འོང་བ་ཡང་གུར་ལེའུ་བཅོ་ལྔ་པ་ལས། ཆུ་ཡི་དབང་གིས་དང་པོ་སྟེ། །ཅོད་པན་དབང་ནི་གཉིས་པའོ། །རྡོ་རྗེའི་དབང་གིས་གསུམ་པ་སྟེ། །རང་གི་བདག་པོ་བཞི་པ་ཉིད།། མིང་གིས་དབང་བསྐུར་ལྔ་པ་སྟེ། །དྲུག་པ་རྫོགས་པའི་སངས་རྒྱས་ཉིད། །བུམ་པའི་དབང་ནི་བདུན་པ་སྟེ། །གསང་བའི་དབང་ནི་བརྒྱད་པའོ། །ཤེས་རབ་ཡེ་ཤེས་དགུ་པ་སྟེ། །དེ་ཉིད་རྡོ་རྗེའི་སྦྱོར་བ་ཡིས། །ཀུན་གྱི་དེ་ཉིད་བརྟུལ་ཞུགས་བརྗོད ༑ ༑ སྟོན་པ་རང་གིས་ལུང་བསྟན་ཏེ། །དེ་འདིར་དབང་གི་ཆོ་གའོ། །ཞེས་བདུན་པ་ལ་བུམ་པའི་དབང་བསྐུར་འབྱུང་ལ། གུར་ལེའུ་བདུན་པ་ལས། ཐུན་མོང་མ་ཡིན་པའི་དབང་གསལ་བར་བྱ་བའི་ཕྱིར། བུམ་པའི་དབང་ནི་དང་པོ་སྟེ།། གཉིས་པ་ལ་ནི་གསང་བའི་དབང༌། །གསུམ་པ་ཤེས་རབ་ཡེ་ཤེས་ཏེ། །ཇི་ལྟར་ལུས་ནི་དེ་བཞིན་གཤེགས། །ཞེས་གསུངས་སོ། །དེ་ལ་ཐུན་མོང་གི་དབང་དྲུག་ནི་གུར་ལེའུ་བཞི་པ་ལས་གསལ་ལ། ཐུན་མོང་མ་ཡིན་པའི་དབང་རྣམས་ནི་གཙོ་བོར་རྩ་བའི་རྒྱུད་ལས་གསལ་ཏེ། དེ་ཡང་ཕྱི་མའི་ལེའུ་གསུམ་པ་ལས་གསལ་བར་འབྱུང་ངོ༌། །དེ་ལ་ཅིའི་ཕྱིར་བུམ་པའི་དབང་ཞེས་བྱ་ཞེ་ན། གནས་སྐབས་ཐམས་ཅད་དུ་བུམ་པའི་བྱ་བ་ལ་འཇུག་པའི་ཕྱིར་ཐུན་མོང་གི་དབང་རྣམས་ཀྱང་བུམ་པའི་དབང་གི་ཁོངས་སུ་བསྡུས་པས་བུམ་པའི་དབང་ནི་ཆུ་ལ་སོགས་པ་བདུན་ནོ།། རྫས་གསང་བའི་ཕྱིར་གསང་བའི་དབང་སྟེ། དེ་ལ་གསུམ་ལས་ཕྱེ་བའི་ལྔ་སྟེ། རྗེ་བཙུན་ཡབ་ལས་ཐོབ་པ་དང༌། ཡུམ་ལས་ཐོབ་པ་དང༌། གྲོལ་བའི་སྟོབས་ལས་ཐོབ་པའོ། །དེ་ལ་གསུམ།

རྣམ་རྟོག་གི་རིམ་པས་དུང་དང་ཉ་ཕྱིས་སུ་མངོན་དུ་བྱས་ལ་སྦྱིན་པ་དང༌། ཞོ་དང་ཆང་ལ་སྦྱར་ཏེ་སྦྱིན་པ་དང༌། མགྲིན་པར་ཉིན་པར་གྱི་ཐིག་ལེ་བྱའོ། །ཤེས་རབ་ཕྱག་རྒྱ་གཏད་ཅིང་ཡེ་ཤེས་དགའ་བ་བཞི་སྐྱེས་པས་ཤེས་རབ་ཡེ་ཤེས་ཏེ། ཤེས་རབ་ནི་དངོས་དང་ཡེ་ཤེས་ཀྱི་ཕྱག་རྒྱ་གཏད་པ་ཡིན་ལ ༑ ཡེ་ཤེས་དགའ་བ་བཞིའི་ཉམས་སུ་མྱོང་བ་ནི་འོག་ཏུ་དཀྱིལ་འཁོར་འཁོར་ལོའི་སྐབས་སུ་ཞིབ་ཏུ་བཤད་པར་བྱའོ། །དབང་བཞི་པ་ལ་ལྔ་སྟེ། ཚིག་གི་དང༌། དོན་གྱི་དང༌། ལམ་དུ་བྱེད་པ་དང༌། བཞི་པ་རྟེན་ཅན་དང༌། འབྲས་བུ་མངོན་དུ་བྱེད་པའི་བཞི་པའོ། །དབང་དེ་དག་གི་མཐའ་རྟེན་ནི་ནུབ་གཅིག་ལ་དབང་བཞི་རྫོགས་པར་བསྐུར་ན་བུམ་དབང་གི་མཐའ་རྟེན་རྗེས་གནང་ནི་གསུམ་སྟེ། ལྷ་མཆོད་པ་དང༌། སེམས་ཅན་གྱི་དོན་བྱ་བ་དང༌། ཆོས་བཤད་པའི་རྗེས་སུ་གནང་བ་སྟེ། གསུམ་ཀའང་རྩ་རྒྱུད་ཕྱི་མའི་བཅུ་གཉིས་པ་ལས། སློབ་མའི་ཚོགས་རྣམས་བསྡུ་བར་གྱིས། །ཞེས་པས་ཀྱང་ཟིན་ལ། སཾ་པུ་ཊའི་གཉིས་པའི་དང་པོ་ལས་ཀྱང་ ༑ སངས་རྒྱས་གྲོང་ཁྱེར་མཆོག་སྔོན་དུ། །དེ་ནས་དེ་ལ་གནང་བ་སྦྱིན། །ཞེས་བྱ་བ་ལ་སོགས་པ་དང༌། རྒྱུད་ཕྱི་མ་ལས་ཀྱང་གསལ་བར་གསུངས་སོ། །གསང་དབང་གི་མཐའ་རྟེན་ལུང་བསྟན་ནི། གུར་ལེའུ་གསུམ་པ་དང༌། བཞི་པ་ལས་གསུངས་སོ། །ཤེས་རབ་ཡེ་ཤེས་ཀྱི་མཐའ་རྟེན་ནི། དབུགས་དབྱུང་བ་དང༌། དབང་བཞི་པའི་མཐའ་རྟེན་གཟེངས་བསྟོད་ནི། གུར་ལེའུ་བཞི་པ་དང༌། བཅོ་ལྔ་པ་ལས་རྟོགས་པར་བྱའོ། །ནུབ་གཅིག་ལ་དབང་རྫོགས་པར་མི་བསྐུར་ན་རྡོ་རྗེ་སློབ་མའི་རིགས་ལ་ནི་མཐའ་རྟེན་གང་ཡང་མི་དགོས་ལ། རྡོ་རྗེ་སློབ་དཔོན་གྱི་རིགས་ལ་མཐའ་རྟེན་བཞི་ཀ་བུམ་དབང་གི་རྗེས་ལ་བྱའོ་ཞེས་གསུངས་སོ།། མཇུག་གི་བྱ་བ་ལ་ལྔ། བླ་མ་ལ་ཡོན་དབུལ་བ་དང༌། དཀྱིལ་འཁོར་མཆོད་པ་དང་ ༑ བཟོད་པར་གསོལ་ཏེ་གཤེགས་སུ་གསོལ་བ་དང༌། ལས་ཀྱི་རྗེས་བསྡུ་བ་དང་ ༑ དགའ་སྟོན་བྱ་བ་སྟེ། རྒྱུད་ཀྱི་ལུང་དང་ཡང་སོ་སོར་སྦྱར་ལ་ཤེས་པར་བྱའོ

༑༑ དེ་ལྟར་ཆོ་ག་རྒྱུད་གསུམ་དུ་མི་གསལ་བ་རྣམས་ཇི་ལྟར་དེ་ཉིད་བསྡུས་པ་ལས ༑༑ དཀྱིལ་འཁོར་ཆོ་ག་དེ་བཞིན་བྱ། །ཞེས་བཤད་པས་དེ་ཉིད་བསྡུས་པ་དང༌། གསང་བ་སྤྱི་རྒྱུད་ལས་རྟོགས་པར་བྱའོ། །ལག་ཏུ་བླང་བ་ཞིབ་ཏུ་ནི་སློབ་དཔོན་དཔའ་བོ་རྡོ་རྗེའི་རྗེས་སུ་འབྲངས་པས་བཟང་པོ་ཡོངས་བཟུང་དང༌། རིན་ཆེན་འབར་བ་ལས་རྟོགས་པར་བྱ་ཞིང༌། བླ་མ་ག་ཡ་དྷ་རའི་རྗེས་སུ་འབྲངས་པས། རྒྱུད་དང་མན་ངག་གི་སྟོང་ཐུན་དབང་གི་ཆུ་བོར་ཤེས་པར་བྱའོ། ། ( ¡¶ ཞ ¡· + ལག་ཏུ་བླང་བ་ཞིབ་ཕྲ་ནི་སློབ་དཔོན་དཔའ་བོ་རྡོ་རྗེས། ) དེ་ལྟར་རྟེན་གྱི་གང་ཟག་དེ་དག་ཀྱང་རྒྱུ་ལ་ལྟོས་པ་ནི་རྒྱུའི་རྒྱུད་ཡིན་ལ། རིགས་ལ་ལྟོས་པ་དང༌། སྤང་བྱ་ལ་ལྟོས་པ་དང༌། རྐྱེན་ལ་ལྟོས་པའི་དང་པོ་རྒྱུད་སྦྱང་བ་མ་བྱས་པ་རིང་ཞིག་ནས་འགྲུབ་པ་གསུམ་ནི་ལམ་ལ་འཇུག་ཏུ་རུང་བའི་གང་ཟག་ཡིན་ལ། རྐྱེན་ལ་ལྟོས་པའི་གཉིས་པ་སྦྱང་བ་བྱས་པ་འགྲུབ་པར་ངེས་པའང་གཉིས་ཀྱི་དང་པོ་ཕ་རོལ་ཏུ་ཕྱིན་པས་རྒྱུད་སྦྱང་བ་བྱས་པ་ནི་རྡོ་རྗེ་ཐེག་པ་ལ་འཇུག་ཏུ་རུང་བའི་གང་ཟག་ཡིན་ལ། དབང་གིས་རྒྱུད་སྨིན་པར་བྱས་པ་ནི་ལམ་གྱི་གཙོ་བོ་རིམ་པ་གཉིས་ཡིན་པའི་དབང་དུ་བྱས་ནས། ལམ་ཉམས་སུ་ལེན་པའི་རྟེན་གྱི་གང་ཟག་ཅེས་བཏགས་པ་ཡིན་གྱི། ལམ་ལ་སྨིན་གྲོལ་གཉིས་སུ་འབྱེད་པའི་དབང་དུ་བྱས་ན་དབང་ལམ་ཡིན་ཞིང༌། གང་ཟག་མཆོག་རྒྱལ་པོ་ཨིནྡྲ་བྷཱུ་ཏི་ལྟ་བུ་ནི་དབང་བཞི་པའི་དུས་ཉིད་ན་གྲོལ་བར་གྱུར་པ་རྣམས་ཀྱི་དབང་དུ་བྱས་ན་འབྲས་བུར་ཡང་འགྱུར་མོད་ཀྱི། འདིར་གང་ཟག་འབྲིང་དང་ཐ་མའི་དབང་དུ་བྱས་ནས། ལམ་གྱི་དངོས་གཞི་རིམ་པ་གཉིས་ཡིན་ལ ༑ དེ་ཉམས་སུ་ལེན་པ་ལ་དབང་སྔོན་དུ་འགྲོ་དགོས་པས། དབང་བསྐུར་རྟེན་གྱི་གང་ཟག་གི་ཁོངས་སུ་བསྡུས་པ་ཡིན་ནོ། །དབང་འདི་དག་རིམ་ཅན་དུ་བསྐུར་བ་དང༌། ཅིག་ཅར་དུ་བསྐུར་བའི་དབྱེ་བ་ནི་འོག་ནས་བཤད་པར་བྱའོ། །དེ་ལྟར་དེ་དག་ཀྱང་ལེའུ་དང་རབ་ཏུ་བྱེད་པ་གང་དང་གང་ནས་འབྱུང་ན།

ཧེ་བཛྲའི་དང་པོའི་བཅུ་པ། ཕྱི་མའི་གསུམ་པ། ལྔ་པ། བཅུ་གཉིས་པ་རྣམས་དང༌། གུར་ལེའུ་གཉིས་པ། གསུམ་པ། ( ¡¶ ཞ ¡·¡¶ ལུ ¡· + བཞི་པ། ) ལྔ་པ། བདུན་པ། བརྒྱད་པ། དགུ་པ། བཅུ་བཞི་པ། བཅོ་ལྔ་པ་རྣམས་དང༌། སཾ་པུ་ཊའི་ ¡Ã གསུམ་པ་དངོས་ ( ¡¶ ཞ ¡· གཉིས་པའི་དང་པོ་ ) དང༌། རྒྱུད་ཕྱི་མ་རྣམས་ལས་འབྱུང་ངོ༌། །རྟེན་གྱི་གང་ཟག་སྨིན་པར་བྱེད་པའི་དབང་དང་བཅས་པ་བཤད་ཟིན་ཏོ།། །།དེས་ཉམས་སུ་བླང་བའི་ ¡Ã གྲོལ་བར་བྱེད་པ་ ( ¡¶ ཞ ¡·¡¶ ལུ ¡· - གྲོལ་བར་བྱེད་པ་ ) ཐབས་ཀྱི་རྒྱུད་ནི་མདོར་བསྡུ་ན་རིམ་པ་གཉིས་སུ་འདུས་པ་ཡིན་ཏེ། རྩ་བའི་རྒྱུད་བརྟག་པ་དང་པོའི་ལེའུ་བརྒྱད་པ་ལས། བསྐྱེད་པའི་རིམ་པ་ཉིད་དང་ནི། ། རྫོགས་པ་ཡི་ཡང་རིམ་པ་ཉིད། །རིམ་གཉིས་མཉམ་པར་གནས་ནས་ནི། །རྡོ་རྗེ་ཅན་གྱི་ཆོས་འཆད་དོ། །ཞེས་གསུངས་ལ། དཔལ་གསང་བ་འདུས་པའི་རྒྱུད་ཕྱི་མ་ལས་ཀྱང༌། སངས་རྒྱས་རྣམས་ཀྱིས་ཆོས་བསྟན་པ། །རིམ་པ་གཉིས་ལ་ཡང་དག་བརྟེན། །བསྐྱེད་པའི་རིམ་པ་ཉིད་དང་ནི། །དེ་བཞིན་རྫོགས་པའི་རིམ་ཉིད་དོ ༑ ༑ ཞེས་གསུངས་སོ། །དེ་ལྟ་བུའི་རིམ་པ་གཉིས་པོ་འདིའང་ལམ་གྱི་དངོས་གཞི་རིམ་པ་གཉིས་ཀྱི་དོན་བསྒོམ་པ་དངོས་དང༌། དེའི་ཡན་ལག་ཏུ་གྱུར་པའི་མངོན་པར་རྟོགས་པ་ཞེས་བྱ་བ་གཉིས་སུ་འགྱུར་རོ། །གཉིས་པོ་འདིའང་བླ་མ་གོང་མ་རྣམས་ཀྱི་གསུང་གིས་མངོན་པར་རྟོགས་པ་གསུམ་ལས་བཅུ་གཅིག་ཏུ་དབྱེ་སྟེ། གཙོ་བོ་ཕྱག་རྒྱ་ཆེན་པོ་མཆོག་གི་དངོས་གྲུབ་ ¡Ã བསྒྲུབ་པའི་ ( ¡¶ ཞ ¡· ཀྱི་ ) མངོན་པར་རྟོགས་པ་ལྔ་དང༌། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མཐའ་དག་བསྒྲུབ་པའི་མངོན་པར་རྟོགས་པ་ལྔ་དང༌། གཉིས་ཀ་ལ་དགོས་པའི་དམ་ཚིག་དང་སྡོམ་པའོ། །དང་པོ་ལྔ་ནི། ཐོག་མར་འོག་ནས་འབྱུང་བའི་ལམ་ཐམས་ཅད་ ( ¡¶ ཞ ¡·¡¶ ལུ ¡· + སྣང་བ་ ) དེ་དང་དེའི་རྣམ་པར་སྣང་ཡང་རང་གི་ངོ་བོའམ་གོ་ཡུལ་དུ་སེམས་ཉིད་ལྷན་ཅིག་སྐྱེས་པའི་ཡེ་ཤེས་སུ་ཤེས་པར་བྱ་བའི་ཕྱིར་དང་པོར་རྟོགས་པའི་ལྟ་བ་དང༌།

དེ་ནས་རྫོགས་པའི་རིམ་པའི་རྟེན་ཡིན་པས་བསྐྱེད་པའི་རིམ་པ་བསྒོམ་པ་དང༌། དེའི་རྗེས་ལ་བསྐྱེད་པའི་རིམ་པའི་ལྷ་ ( ¡¶ ཞ ¡· - ལྷ་ ) ཡེ་ཤེས་སུ་རྟོགས་པར་བྱ་བའི་ཕྱིར་རྫོགས་པའི་རིམ་པ་དང༌། དེ་ལྟར་རིམ་པ་གཉིས་ལ་གནས་ནས་དྲོད་ཐོབ་པས་རང་གི་སེམས་ཀྱི་བརྟན་གཡོ་བརྟག་པ་ལ་སོགས་པ་དོན་གྱི་ཕྱིར་སྤྱོད་པ་དང༌། སྤྱོད་པ་ལ་གནས་པ་དེས་མཆོག་གི་དངོས་གྲུབ་ཀྱི་ཉེ་བའི་རྒྱུ་ཨཱ་ལི་ཀཱ་ལིའི་བདག་ཉིད་ཀྱི་བྱང་ཆུབ་ཀྱི་སེམས་བསྒོམ་པའོ། །དངོས་གྲུབ་མཐའ་དག་གི་མངོན་པར་རྟོགས་པ་ལྔ་ནི། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ནས་བསྐུལ་བའི་ཕྱིར་སྔགས་ཀྱི་བཟླས་པ་དང༌། བར་ཆད་ཞི་བ་ལ་སོགས་པའི་ཕྱིར་གཏོར་མ་དང༌། སྐུ་གཟུགས་ ¡Ã ལ་སོགས་པ་ ( ¡¶ ཞ ¡· - ལ་སོགས་པ་ ) བྱིན་གྱིས་བརླབ་པའི་ཕྱིར་རབ་གནས་དང༌། ལས་མཐའ་དག་བསྒྲུབ་པའི་ཕྱིར་སྦྱིན་སྲེག་དང༌། དམན་པ་ལ་མོས་པའི་རྟེན་གྱི་གང་ཟག་གཟུང་བའི་ཕྱིར་ལས་ཀྱི་ཚོགས་རབ་འབྱམས་བསྟན་པའོ།། །།སྤྱི་དོན་གསུམ་པ་གཉིས་ཀ་ལ་དགོས་པ་གྲོགས་དམ་ཚིག་དང་སྡོམ་པ་རྐྱང་པས་ཀྱང་འགྲུབ་པར་བསྟན་པའི་ཕྱིར་དམ་ཚིག་དང་སྡོམ་པ་ལ་གཉིས། བཟའ་བའི་དམ་ཚིག་དང༌། བསྲུང་བའི་དམ་ཚིག་གོ །དེ་ལྟར་མངོན་པར་རྟོགས་པ་བཅུ་གཅིག་པོ་འདི་ ( ¡¶ ཞ ¡·¡¶ ལུ ¡· + ལ་གཉིས་ ) ལས་བཅུ་བཞིར་དབྱེ་ན་གཙོ་བོའི་མངོན་པར་རྟོགས་པ་ནི་རིམ་པ་གཉིས་ཡིན་ལ་ལྷག་མ་དགུ་ནི་ཡན་ལག་གོ ། དེའང་ལྟ་བ་དང༌། སྤྱོད་པ་དང༌། ཉེ་རྒྱུ་དང༌། དམ་ཚིག་ལ་གསུམ་དུ་ཕྱེ་སྟེ། ལས་དང་པོ་པའི་དམ་ཚིག་དང༌། བརྟན་པ་ཐོབ་པའི་དམ་ཚིག་དང༌། བརྟན་པ་ཆེར་ཐོབ་པའི་དམ་ཚིག་སྟེ། གསུམ་ལས་ཕྱི་མ་གཉིས་ཏེ། ལྔ་ནི་རྫོགས་པའི་རིམ་པའི་ཡན་ལག་ཡིན་ལ། གཞན་བཟླས་པ་ལ་སོགས་པ་དྲུག་ནི་བསྐྱེད་པའི་རིམ་པའི་ཡན་ལག་ཡིན་ནོ། །ཡང་ལས་ཀྱི་ཚོགས་ལའང་ཕྱི་ནང་གཉིས་ལས། ནང་གི་ལས་ཀྱི་ཚོགས་ཀྱང་རྫོགས་རིམ་གྱི་ལམ་གྱི་ཡན་ལག་ཏུ་བསྡུ་བས་གཉིས་ཀ་ཡན་ལག་དྲུག་དྲུག་དང་ལྡན་པའོ།

།དེ་ལྟ་བུའི་མངོན་པར་རྟོགས་པ་འདི་དག་བསླབ་པའི་གོ་རིམ་དང་གང་ཟག་གཉིས། དང་པོ་ནི་བཅུ་གཅིག་དང༌། གཉིས་པ་བསླབ་པའི་ཚུལ་ནི་གང་ཟག་གི་རིགས་ཀྱིས་རབ་ཏུ་དབྱེ་སྟེ། དབང་རིམ་པ་ཅན་དང་ཅིག་ཅར་བའི་དབྱེ་བ་དང༌། སློབ་དཔོན་དང་སློབ་མའི་དབྱེ་བ་དང༌། སློབ་དཔོན་ལ་ནང་དང་ཕྱིའི་དབྱེ་བས་བསླབ་བྱ་ཐ་དད་དུ་འགྱུར་བས་འདི་འོག་ཏུ་བཤད་པར་བྱའོ།། འདིར་རེ་ཞིག་ལམ་གྱི་གོ་རིམ་བརྗོད་ན་དབང་ཡོངས་སུ་རྗོགས་པའི་གང་ཟག་སློབ་དཔོན་དུ་གྱུར་པ་ཟུང་དུ་འཇུག་པའི་རྣལ་འབྱོར་པའི་དབང་དུ་བྱས་ཏེ། དབང་གི་རྗེས་ཉིད་ལ་དབང་དང་ ¡Ã རྗེས་སུ ( ¡¶ ཞ ¡· - རྗེས་སུ་ ) འབྲེལ་བར་རྟོགས་པའི་ལྟ་བ་སྟོན་པས། གང་ཟག་རབ་ཀྱི་མངོན་པར་རྟོགས་པའི་དབང་དུ་བྱས་ནས་བླ་མ་གོང་མས་གསུངས་པ་དེའི་ལུགས་སུ་བརྗོད་པར་བྱའོ། །འདི་ལ་གཉིས་ཏེ། ཐོག་མར་ལྟ་བ་བསྟན་པའི་དགོས་པ་དང༌། ལྟ་བ་བསྟན་པའི་ཚུལ་ལོ། །དང་པོ་ནི་ལྟ་བ་རྟོགས་པ་འདི་ཡཽད་ན་འོག་ནས་འབྱུང་བའི་ལམ་ཐམས་ཅད་རྣམ་པར་གྲོལ་བའི་ལམ་དུ་འགྱུར་བའི་ཕྱིར་ཡིན་ཏེ། དཔལ་སཾ་པུ་ཊ་ལས། དང་པོ་སྟོང་ཉིད་བསམས་ནས་ནི། །ལུས་ཅན་རྣམས་ཀྱི་དྲི་མ་བཀྲུ། །ཞེས་སོ། ། ( ¡¶ ཞ ¡· + ལུས་སྲོག་བཏང་པའི་ཞིང་ས་ལ། །བློ་དང་ལྡན་པས་ས་བོན་བཏབ། །ཅེས་སོ། ། ) འཕགས་པ་བསྡུད་པ་ལས་ཀྱང་ ༑ སྦྱིན་པ་སྦྱྀན་པའི་སྔོན་དུ་འགྲོ་བ་ཤེས་རབ་སྟེ། །ཚུལ་ཁྲིམས་བཟོད་པ་བརྩོན་འགྲུས་བསམ་གཏན་དེ་བཞིན་ནོ། །དགེ་ཆོས་ཆུད་མི་གསན་ཕྱིར་ཡོངས་སུ་འཛིན་པ་ཡིན། །འདི་ནི་ཆོས་རྣམས་ཐམས་ཅད་ཚུལ་གཅིག་སྟོན་པར་བྱེད། ། ཅེས་གསུངས་པ་ལྟ་བུའོ། །གཉིས་པ་ལྟ་བ་དེ་བསྟན་པའི་ཚུལ་ནི། ཤེས་རབ་དེའང་རྣམ་པར་མི་རྟོག་པ་ཡིན་ལ། མི་རྟོག་པ་དེའང་ཕ་རོལ་ཕྱིན་པ་ལྟར་ཚིག་ཙམ་གྱིས་བསྟན་པར་མི་ནུས་པས། དབང་གི་ཡེ་ཤེས་ཐོབ་པའི་རྗེས་ལ་བསྟན་པའི་ཕྱིར། ཕྱི་ནས་དེ་ཉིད་ཡང་དག་བཤད། །ཅེས་བྱ་བ་ལ་སོགས་པ་གསུངས་སོ ༑༑ འདི་ལ་ལྔ་སྟེ་དབང་གི་ཡེ་ཤེས་བསྟན་པས་དེ་ཁོ་ན་ཉིད་ཀྱི་དོན་ལ་ངོ་སྤྲོད་པ་དངོས་དང༌།

ཡེ་ཤེས་དེ་ལ་གང་ཟག་གི་བདག་ཏུ་ལོག་པར་རྟོག་པར་འགྱུར་བས་གང་ཟག་གི་བདག་མེད་བསྟན་པ་དང༌། ཡུལ་ཅན་གྱི་ཡེ་ཤེས་ལ་སྒྲོ་འདོགས་གཅད་པའི་ཕྱིར་ཡུལ་ཤེས་བྱ་སྤྱིའི་གནས་ལུགས་གཏན་ལ་དབབ་པ་དང༌། དེ་ལྟ་བུའི་དེ་ཁོ་ན་ཉིད་དེ་གསུང་རབ་ ( ¡¶ ཞ ¡· + བམ་སྡེ་སྣོད་ ) ཐམས་ཅད་ཀྱི་རྟོགས་བྱར་བསྟན་པ་དང༌། ལྟ་བ་དེ་རྟོགས་བྱེད་ཁྱད་པར་དུ་འཕགས་པ་གསང་སྔགས་ཀྱི་ཐབས་ཟབ་མོས་རྟོགས་པར་བྱ་བར་བསྟན་པའོ། །དང་པོ་ལ་གསུམ་སྟེ། སྤྱིར་ཡེ་ཤེས་དེ་འཁོར་བ་དང་མྱ་ངན་ལས་འདས་པ་ལ་ཁྱད་པར་རམ་དབྱེ་བ་མེད་པར་བསྟན་པ་དང༌། དབྱེར་མེད་ཀྱི་ཡེ་ཤེས་ཉིད་ཇི་ལྟ་བུ་ཞིག་ཏུ་རྟོགས་པར་བསྟན་པ་དང་ ༑ ཡེ་ཤེས་དེ་ཆོས་ཐམས་ཅད་ཀྱི་བདག་ཉིད་དམ་ཁྱབ་པའམ་རྒྱུར་བསྟན་པའོ ༑ ༑ དང་པོ་ནི་ཧེ་བཛྲའི་བརྟག་པ་དང་པོའི་ལེའུ་བཅུ་པ་ལས། ཕྱི་ནས་དེ་ཉིད་ཡང་དག་བཤད། །རྣམ་དག་ཡེ་ཤེས་གཟུགས་ཅན་དང༌། །འཁོར་བ་རྣམ་པར་རྟོག་པ་གཉིས། ཁྱད་པར་ཅུང་ཟད་ཡོད་མ་ཡིན། །ཞེས་གསུངས་ཏེ། ཕྱི་ནས་ཞེས་བྱ་བ་ནི་དབང་གི་ཉམས་མྱོང་སྐྱེས་པའི་རྗེས་ལ་འབྲེལ་བར་ཞེས་བྱ་བའི་དོན་ཏོ།། རྣམ་དག་ཡེ་ཤེས་ཞེས་བྱ་བ་ནི་ཡང་དག་པར་རྫོགས་པའི་སངས་རྒྱས་ཞེས་བྱ་བ་ཞིག་ཐ་དད་དུ་གྲུབ་པའམ། ལོགས་ནས་བཙལ་དུ་ཡོད་པ་ཞིག་མ་ཡིན་ཏེ། ཆོས་ཐམས་ཅད་མཉམ་པ་ཉིད་ལ་དབྱེ་བ་མེད་ཅེས་བྱ་བའི་དོན་ཏོ། །གཉིས་པ་དབྱེར་མེད་ཀྱི་ཡེ་ཤེས་ཉིད་ཇི་ལྟ་བུ་ཞིག་ཡིན་པ་དང༌། དེ་རྣལ་འབྱོར་པས་ཇི་ལྟར་མྱོང་ཞིང་རྟོགས་སྙམ་ན། ཧེ་བཛྲའི་ལེའུ་བཅུ་པ་ལས་གསུངས་པ། རང་རིག་ཡེ་ཤེས་ཉིད་དུ་འགྱུར། །རང་གཞན་ཡང་དག་རིག་པ་སྤངས། །མཁའ་མཉམ་རྡུལ་བྲལ་སྟོང་པ་ཉིད། །དངོས་དང་དངོས་མེད་བདག་ཉིད་མཆོག །ཐབས་དང་ཤེས་རབ་ཤིན་ཏུ་འདྲེས། །ཞེས་གསུངས་སོ། །དེ་ལ་རང་རིག་ཡེ་ཤེས་ཞེས་བྱ་བ་ནི་དྲན་པ་མེད་པའི་ཡེ་ཤེས་སུ་འདོད་པ་དགག་པའི་ཕྱིར་དང༌། སོ་སོ་རང་གིས་རིག་པའི་ཆོས་ཉིད་ཡིན་ཞིང་གཞན་གྱིས་རྟོགས་པར་བྱ་བ་མ་ཡིན་པའི་ཕྱིར་རོ།

།འོན་ཏེ་རང་རིག་པ་ཞེས་བྱ་བ་ཞིག་ཏུ་གྲུབ་བམ་ཞེ་ན། དེ་སྤྲོས་པ་དང་བྲལ་བ་བསྟན་པའི་ཕྱིར་རང་གཞན་ཡང་དག་རིག་པ་སྤངས་ཏེ། དེ་གཉིས་ཕན་ཚུན་ལྟོས་པའི་ཕྱིར་དང་ ༑ དམིགས་པར་བྱ་བའི་ཡུལ་འགའ་ཡང་མ་གྲུབ་པའི་ཕྱིར་རོ། །དེ་ཉིད་ཀྱི་དཔེ་ནི་མཁའ་མཉམ་ཞེས་སྨོས་ཏེ། སློབ་དཔོན་ཀླུ་སྒྲུབ་ཀྱིས། དམིགས་པ་མེད་པའི་སེམས་སུ་ནི། །གནས་པ་ནམ་མཁའི་མཚན་ཉིད་ཡིན། །ནམ་མཁའ་བསྒོམ་པ་དེ་ཉིད་ནི། །སྟོང་ཉིད་བསྒོམ་པར་བཞེད་པ་ཡིན། །ཞེས་གསུངས་པ་ལྟ་བུའོ། ། དེ་བས་ན་རྡུལ་བྲལ་སྟོང་པ་ཉིད་དོ། །གལ་ཏེ་ཡང་ན་སེམས་རང་རིག་པར་འགྱུར་ལ ༑ ཡང་ན་དྲན་པ་མེད་པའམ་རྣམ་པ་མེད་པའི་ཡེ་ཤེས་སུ་འགྱུར་བ་མ་ཡིན་ནམ་ཞེ་ན། དངོས་དང་དངོས་མེད་བདག་ཉིད་མཆོག ཐབས་དང་ཤེས་རབ་ཤིན་ཏུ་འདྲེས་ཏེ་ཟུང་དུ་འབྲེལ་བ་ཡིན་ཞེས་བྱའོ། །འདིའི་དཔེ་ནི་སྒྱུ་མ་ལྟ་བུ་ལ་སོགས་པ་ཟུང་འཇུག་གམ་གཉིས་མེད་ཡིན་ཏེ། སློབ་དཔོན་ཀོ་ཏ་ལི་པས། ¡Ã དཔེ་ནི་ཆོས་རྣམས་ ( ¡¶ ཞ ¡· དཔེ་ཡིས་མཚོན་པ་ ) ཐམས་ཅད་ལ། །བཞག་པ་ཉིད་དུ་དེ་མི་ནུས།། དམིགས་སོགས་ཡིད་ཀྱི་རྣམ་ཤེས་ཀྱིས། །དཔེ་ཡི་དངོས་པོ་རྣམ་པར་སྤངས།

། ཞེས་བཤད་དོ། །གསུམ་པ་ཡེ་ཤེས་དེ་ཆོས་ཐམས་ཅད་ཀྱི་བདག་ཉིད་དམ་རྒྱུར་བསྟན་པ་ནི། དེ་ཉིད་སྲོག་ཆགས་རྣམས་ཀྱི་སྲོག །དེ་ཉིད་ཡི་གེ་དམ་པ་ཉིད། །དེ་ཉིད་འགྲོ་བའི་བདག་ཉིད་དེ། །དེ་ཉིད་ཐམས་ཅད་ཁྱབ་པ་པོ། །ཐམས་ཅད་ལུས་ལ་རྣམ་པར་གནས། །དངོས་དང་དངོས་མེད་དེ་ལས་བྱུང༌། ། ( ¡¶ ལུ ¡· + གཞན་རྣམས་གང་རྣམས་དེ་རྣམས་དང༌། ། ) རྣམ་པར་ཤེས་པ་ཀུན་གྱི་ཚུལ། །ཞེས་གསུངས་ཏེ། འདི་དག་རྣལ་འབྱོར་པའི་ཉམས་ལ་ནི་དེ་ལྟར་བརྗོད་པ་བཞིན་མྱོང་ཞིང་སྐྱེ་ལ། སློབ་དཔོན་གྱིས་ཀྱང་དེ་ལྟར་བཤད་པར་བྱ་སྟེ། དེ་ལྟ་བུ་ཡིན་པར་སྒྲོ་འདོགས་བཅད་པ་ནི་འོག་ཏུ་ཤེས་པར་བྱའོ།། །།སྤྱི་དོན་གཉིས་པ་གང་ཟག་གི་བདག་དགག་ ¡Ã པ་དང་ ( ¡¶ ལུ ¡· པའི་ཕྱིར ) ། གང་ཟག་གི་བདག་མེད་པ་བསྟན་པ་ནི་དེ་ལྟ་བུའི་ཡེ་ཤེས་དེ་སློབ་མས་མྱོང་ཞིང་སློབ་དཔོན་གྱིས་བཤད་པ་དེའི་ཚེ། སློབ་མའི་རྗེས་སྤྱོད་ཀྱི་ཉམས་ལ། འོ་ན་བདག་གིས་ཉམས་སུ་མྱོང་བ་འདི་ཉིད་ཆོས་ཐམས་ཅད་ཀྱི་མྱོང་བ་པོའམ་བྱེད་པ་པོ་འབའ་ཞིག་ཡིན་པར་འདུག་གོ་ཞེས་གང་ཟག་གི་བདག་ཏུ་ལོག་པར་རྟོག་པ་སྐྱེ་བར་འགྱུར་རོ། །དེ་བསལ་བར་བྱ་བའི་ཕྱིར་གང་ཟག་གི་བདག་མེད་བསྟན་པ་ནི། སྐྱེས་བུ་སྔོན་རབས་དབང་ཕྱུག་དང༌། །བདག་དང་གསོ་བ་སེམས་ཅན་དང༌། ། དུས་དང་གང་ཟག་ཉིད་དང་ནི། །དངོས་པོ་ཀུན་གྱི་རང་བཞིན་ཉིད། །སྒྱུ་མའི་གཟུགས་ཅན་ཉིད་དུ་འདོད། །ཅེས་གསུངས་སོ། །དེ་ལ་གཉིས། གང་ཟག་གི་བདག་དངོས་དང༌། དེ་དགག་པའོ། །དང་པོ་ལ་ལྔ། གྲངས་ཅན་པ་དང༌། རིག་བྱེད་པ་དང༌། བྱེ་བྲག་པ་དང༌། གཅེར་བུ་པ་དང༌། ཆད་པར་ལྟ་བའོ། །དང་པོ་ནི་དེ་ལ་སྐྱེས་བུ་སྟེ། གྲངས་ཅན་པས་བཏགས་པའི་བདག་རྟག་པ་གཅིག་པུ་ཡུལ་ལ་ལོངས་སྤྱོད་པ་པོར་འདོད་པའོ། །དེའང་སྒྱུ་མའི་གཟུགས་ཅན་ཉིད་དུ་འདོད་དེ། ཡེ་ཤེས་དེ་རྣམ་པར་ཤེས་པ་ཀུན་གྱི་ཚུལ་དུ་སྣང་བས་མ་བརྟགས་པའི་བློ་ལ་དེ་ལྟ་བུ་སྣང་བས་དེ་དག་གིས་ལོག་པར་བརྟགས་ཀྱང་རང་གི་ངོ་བོ་ལ་མཁའ་མཉམ་རྡུལ་བྲལ་སྟོང་པ་ཉིད་ཡིན་པའི་ཕྱིར་དེ་ལྟར་མ་གྲུབ་པས་ན་སྣང་ལ་རང་བཞིན་མེད་པ་སྒྱུ་མ་ལྟ་བུའོ།

།དེ་བཞིན་དུ་སྔོན་རབས་ནི་སྤྱོད་པ་པ་དང་རིག་བྱེད་ཀྱི་མཐའ་གསང་བར་སྨྲ་བའི་ཡིན་ཏེ། རྙིང་པ་རྒྱུར་སྨྲ་བ་ཞེས་བྱ་བ་སྒྲའི་ཚངས་པ་རྟག་ཏུ་གྲུབ་པར་འདོད་པའོ། །དེ་ཉིད་ཡི་གེ་དམ་པ་ནི་མི་འགྱུར་བ་ཡིན་པས། དེ་ལ་ལོག་པར་རྟོག་པས་དེ་ལྟར་བརྟགས་པར་སྣང་ཡང༌། རང་གཞན་ཡང་དག་རིག་པ་སྤངས་པའི་ཕྱིར་དེ་ལྟར་སྣང་བ་སྟོང་པ་སྒྱུ་མ་ལྟ་བུའོ། །དེ་བཞིན་དུ་བདག་ནི་བྱེ་བྲག་པས་བདག་བེམས་པོར་འདོད་པ་སྟེ། རང་རིག་ཡེ་ཤེས་ཡིན་པའི་ཕྱིར ༑༑ དེ་ཡང་སྒྱུ་མ་ལྟ་བུའོ། །གསོ་བ་དང་སེམས་ཅན་ནི་གཅེར་བུ་པ་རྣམས་ཀྱི་སྟེ ༑ ཡེ་ཤེས་དེ་ཉིད་སེམས་ཅན་རྣམས་ཀྱི་སྲོག་ཏུ་སྣང་བས་དེ་ལྟར་ལོག་པར་རྟོག་ཀྱང་རྡུལ་ ¡Ã བྲལ་ ( ¡¶ ཞ ¡· ཕྲ་རབ་ ) སྟོང་པ་ཉིད་ཡིན་པས་དེ་ལྟར་སྣང་བ་སྟོང་པ་སྒྱུ་མ་ལྟ་བུའོ། །དེ་བཞིན་དུ་ཁ་ཅིག་དུས་རྒྱུར་སྨྲ་བ་དང། ཁ་ཅིག་གང་ཟག་རྒྱུར་སྨྲ་བ་དེ་དག་ཀྱང་ཡེ་ཤེས་དེ་དང་དེའི་རྣམ་པར་སྣང་བས་དེ་ལ་ལོག་པར་རྟོག་པ་ཡིན་གྱི། རང་གི་ངོ་བོ་མཁའ་མཉམ་རྡུལ་བྲལ་སྟོང་པ་ཉིད་ཡིན་པས་སྒྱུ་མའི་གཟུགས་ཅན་ཡིན་ཏེ། དཔེར་ན་དམུས་ལོང་བརྒྱས་གླང་པོ་ཆེ་བྱུགས་ ( ¡¶ ཞ ¡· བལྟས་ ) པ་ལྟ་བུའོ་ཞེས་མདོ་ལས་བཤད་པ་དང་འདྲའོ།། །།སྤྱི་དོན་གསུམ་པ་ཡུལ་ཅན་གྱི་ཡེ་ཤེས་ལ་སྒྲོ་འདོགས་གཅད་པའི་ཕྱིར་ཡུལ་ཤེས་བྱ་སྤྱིའི་གནས་ལུགས་གཏན་ལ་དབབ་པ་སྟོན་ཏེ། དེ་ལ་ཡུལ་ཤེས་བྱ་སྤྱིའི་གནས་ལུགས་གཏན་ལ་མ་ཕབ་ན་རང་གིས་ཉམས་སུ་མྱོང་བའི་ཡེ་ཤེས་དེ་ཉིད་ལོག་པར་གོལ་བར་འགྱུར་རོ། །དེས་ན་གོལ་ས་གཅད་པའི་ཕྱིར་གནས་ལུགས་གཏན་ལ་དབབ་པ་ལ་གཉིས་ཏེ། བདེན་པ་གཉིས་ཀྱི་རྣམ་པར་བཞག་པ་སྤྱིར་བསྟན་པ་དང༌། དེའི་ངོ་བོ་གཏན་ལ་དབབ་པའི་སྒོ་ནས་མཐའ་བྲལ་གྱི་ལྟ་བ་རྒྱས་པར་བཤད་པའོ། །དང་པོ་ནི་ཧེ་བཛྲའི་ཕྱི་མའི་ལེའུ་བཞི་པ་ལས། འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །འཁོར་བ་གཟུགས་དང་སྒྲ་ལ་སོགས། །འཁོར་བ་ཚོར་བ་ལ་སོགས་པ།

།འཁོར་བ་དབང་པོ་རྣམས་ཉིད་དེ། །འཁོར་བ་ཞེ་སྡང་ལ་སོགས་པ། །འདི་རྣམས་ཆོས་ནི་མྱ་ངན་འདས།། རྨོངས་ཕྱིར་འཁོར་བའི་གཟུགས་ཅན་ཉིད། །རྨོངས་མེད་འཁོར་བ་དག་པ་ནི།། འཁོར་བ་མྱ་ངན་འདས་པར་འགྱུར། །བྱང་ཆུབ་སེམས་ནི་མྱ་ངན་འདས། །ཀུན་རྫོབ་དོན་དམ་ཚུལ་ཅན་ནོ། །ཞེས་གསུངས་སོ། །དེ་ལ་ཀུན་རྫོབ་དོན་དམ་ཚུལ་ཅན་ནོ་ཞེས་བྱ་བ་འདི་གཉིས་ནི་བདེན་པ་གཉིས་ཞེས་བྱ་བ་སྟེ། སངས་རྒྱས་ཀྱི་ཆོས་བསྟན་པའི་སྙིང་པོ་སྟེ། མདོ་ལས། འཇིག་རྟེན་མཁྱེན་པས་གཞན་ལ་མ་གསན་པར། །བདེན་པ་འདི་གཉིས་ཉིད་ཀྱིས་བསྟན་པ་མཛད། །གང་ཞིག་ཀུན་རྫོབ་དེ་བཞིན་དོན་དམ་སྟེ། །བདེན་པ་གསུམ་པ་འགའ་ཡང་མ་མཆིས་སོ། །ཞེས་གསུངས་སོ། །སློབ་དཔོན་ཀླུ་སྒྲུབ་ལ་སོགས་པས་ཀྱང་དོན་འདི་ཉིད་རྒྱ་ཆེར་བསྟན་པར་མཛད་དོ། །དེ་ལ་གསུམ་སྟེ། མཚན་ཉིད་དང༌། མཚན་གཞི་དང༌། མཚན་གཞི་ངེས་པར་བྱེད་པའི་ཚད་མའོ། །དང་པོ་ནི། ཀུན་རྫོབ་དོན་དམ་ཚུལ་ཅན་ནོ། །ཞེས་བྱ་བ་ལ། སྤྱིར་ཀུན་རྫོབ་ཅེས་བྱ་བ་དང༌། ཀུན་རྫོབ་ཀྱི་བདེན་པ་ཞེས་བྱ་བ་གཉིས་དང༌། དོན་དམ་པ་དང་དོན་དམ་པའི་བདེན་པ་ཞེས་བྱ་གཉིས་སོ ༑ ༑ དེ་ལ་ཀུན་རྫོབ་ཅེས་བྱ་བ་ནི་སཾ་བྲྀ་ཏ་སྟེ། ཡང་དག་པ་ལ་སྒྲིབ་པས་ན་ཀུན་རྫོབ་བོ། །དེ་ནི་མ་བརྟགས་པའི་བློའམ་རྨོངས་པའི་བློ་སྟེ། དེ་ལྟར་ཡང༌། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་སོ། །བློ་དེའི་ངོར་བདེན་པར་བརྟགས་པ་ནི་ཀུན་རྫོབ་ཀྱི་བདེན་པ་ཡིན་ལ། བདེན་པར་མ་བརྟགས་ན་བློ་དེའི་སྣང་ངོ་ཙམ་ཡང་ཀུན་རྫོབ་ཅེས་བྱ་བ་ཙམ་ཡིན་ནོ། །དོན་དམ་པ་ཞེས་བྱ་བ་ནི་དམ་པ་རྣམས་ཀྱི་དོན་དུ་གཉེར་བས་ན་དོན་དམ་པ་སྟེ། ཕྱིན་ཅི་མ་ལོག་པའམ་མི་བསླུ་བ་ཡིན་ལ། དེའི་ངོར་བདེན་པ་ནི་དོན་དམ་པའི་བདེན་པའོ། །དེ་ལྟར་ཡང༌། བསླུ་བ་མེད་པས་རིགས་པ་ནི། །དོན་དམ་ཡིན་ཏེ་ཞེས་གསུངས་པ་དང༌། འདིར་ཡང་ ( ¡¶ ལུ ¡· + རྨོངས་ཕྱིར་ཞེས་བྱ་བ་དང་ ) རྨོངས་མེད་ཅེས་པས་ན་བདེན་པ་གཉིས་ཀྱི་མཚན་ཉིད་ནི་ཐམས་ཅད་མཐུན་ཏེ།

ཆོས་མངོན་པ་ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་མི་འདོར་བ། །བུམ་ཆུ་བཞིན་དུ་ཀུན་རྫོབ་ཏུ། ། ཡོད་དེ་དོན་དམ་ཡོད་གཞན་ནོ། །ཞེས་པ་འདིའང་དེ་ཉིད་ཡིན་ནོ། །དེས་ན་མཚན་གཞི་མི་མཐུན་གྱི། མཚན་ཉིད་ཐམས་ཅད་མཐུན་ནོ། །གཉིས་པ་མཚན་གཞི་ནི་ཆོས་ཅན་འཁོར་བ་ནི་ཀུན་རྫོབ་ཀྱི་བདེན་པ་ཡིན་ཏེ། བློ་སྒྲིབ་པ་དང་བཅས་པའི་ཡུལ་ཡིན་པའི་ཕྱིར་རོ། །ཆོས་ཉིད་མྱ་ངན་ལས་འདས་པ་ནི་དོན་དམ་པའི་བདེན་པ་སྟེ། བློ་ཕྱིན་ཅི་མ་ལོག་པའི་ཡུལ་ཡིན་པའི་ཕྱིར་རོ། །འདི་ལའང་ཡུལ་བདེན་པ་གཉིས་ཤེས་པ་ལ་ཡུལ་ཅན་གྱི་བློ་ཤེས་དགོས་པས་ཡུལ་ཅན་བློའི་རྣམ་གཞག་དང༌། བློ་དེ་ལ་ལྟོས་ནས་བདེན་པ་གཉིས་སུ་བཞག་པའི་ཚུལ་ལོ། ། དང་པོ་ནི་སྤྱིར་བློ་ཐམས་ཅད་བསྡུ་ན་བློ་ཀུན་རྫོབ་པ་དང༌། བློ་དོན་དམ་པ་ཞེས་བྱ་བ་གཉིས་ཡིན་པས་ན། བློ་གཉིས་པོ་དེ་ ( ¡¶ ཞ ¡·¡¶ ལུ ¡· + རང་ ) གང་ཟག་གང་གི་རྒྱུད་ལ་ལྡན་ཞེ་ན། འདི་ལ་བཞི། ཉན་ཐོས་ཀྱི་འདོད་ཚུལ་དང༌། རྣལ་འབྱོར་སྤྱོད་པའི་འདོད་ཚུལ་དང༌། རྒྱུན་ཆད་རབ་ཏུ་མི་གནས་པའི་འདོད་ཚུལ་དང༌། ཟུང་འཇུག་རབ་ཏུ་མི་གནས་པའི་འདོད་ཚུལ་ལོ། །དང་པོ་ནི་དེ་ལ་ཉན་ཐོས་སྡེ་པ་དག་སོ་སོ་སྐྱེ་བོ་ནི་ཀུན་རྫོབ་ཀྱི་བློ་འབའ་ཞིག་ཡིན་ལ། འཕགས་པ་རྣམས་ནི་བློ་གཉིས་ཀ་དང་ལྡན་ལ། མྱ་ངན་ལས་འདས་པ་ཕུང་པོ་ལྷག་མ་མེད་པར་གྱུར་པའི་ཚེ་བློ་མེད་དོ་ཞེས་ཟེར་རོ། །དེ་དག་ཀྱང་ཡུལ་དོན་དམ་པའི་བདེན་པ་ལྟར་འདོད་པ་དང༌། མྱ་ངན་ལས་འདས་པ་བློ་མེད་ཀྱི་དངོས་མེད་དུ་གྲུབ་པ་ལ་སོགས་པ་གྲུབ་མཐའ་འགལ་བ་དུ་མ་ཁས་ལེན་པ་ནི་གོང་དུ་སུན་ཕྱུང་ཟིན་ཏོ། །ཡང་རྣལ་འབྱོར་སྤྱོད་པ་བ་དག་ཀུན་བརྟགས་ཀྱི་བློ་ནི་ཀུན་རྫོབ་ཡིན་ལ། ( ¡¶ ལུ ¡· + དག་པའི་ ) གཞན་དབང་དང་ཡོངས་གྲུབ་དོན་དམ་པ་ཡིན་པས་སོ་སོ་སྐྱེ་བོའི་བློ་ནི་གཉིས་ཀ་དང་ལྡན་ལ། འཕགས་པ་གསུམ་ལ་ ( ¡¶ ཞ ¡· - ལ་ ) ཀུན་རྫོབ་ཀྱི་བདེན་པ་མེད་པའི་ཀུན་རྫོབ་ཙམ་ཡོད་པས།

དེའང་ ¡Ã གཉིས་ཀ་ ( ¡¶ ཞ ¡· ཡོད་པ་ ) དང་ལྡན་ལ་སངས་རྒྱས་ཀུན་བརྟགས་དང་བྲལ་བས་དོན་དམ་འབའ་ཞིག་ཡིན་ནོ། །ཞེས་ཟེར་ཏེ། དེ་གཞན་དབང་གི་དོན་དམ་དུ་མི་རུང་བ་ལ་སོགས་པའི་སྐྱོན་དུ་མ་གོང་དུ་བརྗོད་ཟིན་ཏོ།། དབུ་མ་ཐལ་འགྱུར་བ་དག་ནི་སོ་སོ་སྐྱེ་བོའི་བློ་ཐམས་ཅད་ནི་ཀུན་རྫོབ་འབའ་ཞིག་ཡིན་ལ། འཕགས་པ་གསུམ་གི་མཉམ་གཞག་ནི་དོན་དམ་པ་ཡིན། རྗེས་སྤྱོད་ཀུན་རྫོབ་ཀྱི་བློ་ཡིན་ནོ། །སངས་རྒྱས་ནི་དུས་རྟག་ཏུ་མཉམ་པར་བཞག་པ་ཡིན་པས་དོན་དམ་པ་འབའ་ཞིག་གོ་ཞེས་ཟེར་རོ། །དེའང་ཡང་དག་པ་མ་ཡིན་ཏེ། སངས་རྒྱས་རྣམས་ནི་མི་གནས་པའི་མྱ་ངན་ལས་འདས་པ་ལ་བཞུགས་པ་མ་ཡིན་པར་ཐལ་བར་འགྱུར་བའི་སྐྱོན་ཡོད་དོ། །ཡང་སློབ་དཔོན་ཟླ་གྲགས་ཉིད་ཀྱི་ཀྱང་ ༑ རིགས་པ་དྲུག་ཅུ་པའི་འགྲེལ་པ་ལས། བདེན་པ་གཉིས་སུ་འཇོག་པ་ནི། འཇིག་རྟེན་པའི་བློ་ལ་ལྟོས་ཏེ་འཇོག་གོ་ཞེས་དམ་བཅས་པ་འགལ་བར་འགྱུར་བའི་སྐྱོན་ཡོད་དོ། །ཡང་དབུ་མ་རང་རྒྱུད་པ་དག་སོ་སོ་སྐྱེ་བོའི་དུས་ནས་ཆོས་ཅན་ཤེས་པའི་བློ་ཐམས་ཅད་ཀུན་རྫོབ་ཀྱི་བློ་ཡིན་ལ། ཆོས་ཉིད་ཤེས་པ་དེའང་ཀུན་རྫོབ་ཡིན་མོད་ཀྱང་རིགས་པས་སྐྱེ་མེད་དུ་ཤེས་པ་དེ་ཆོས་ཉིད་སྐྱེ་མེད་དུ་ཤེས་པའི་སངས་རྒྱས་ཀྱི་ཐུགས་དང་ཆ་འདྲ་བས་མཐུན་པའི་དོན་དམ་ཞེས་བྱའོ། ། འཕགས་པ་གསུམ་གྱི་ཤེས་པ་ནི་མཉམ་གཞག་དོན་དམ་ཡིན་ལ། རྗེས་སྤྱོད་ཀུན་རྫོབ་ཡིན་ནོ། །སངས་རྒྱས་ཀྱི་ཐུགས་རྣམ་པར་མི་རྟོག་པ་ནི་དོན་དམ་པ་ཡིན་ལ། ¡Ã དག་པ་ ( ¡¶ ལུ ¡· - དག་པ་ ) འཇིག་རྟེན་པའི་ཡེ་ཤེས་ནི་ཡེ་ཤེས་ལ་དམིགས་ནས་རྣམ་གྲངས་ཀྱི་ཀུན་རྫོབ་ཡིན་ནོ། །དེས་ན་མི་གནས་པའི་མྱ་ངན་ལས་འདས་པའང་ཡིན་ལ། ཡེ་ཤེས་རེས་འཇོག་ཏུ་མི་བཏུབ་པས་དོན་དམ་སྟེ། རྟག་ཏུ་མཉམ་པར་བཞག་པའང་ཡིན་ཏེ། འདི་ལའང་མཐུན་པའི་དོན་དམ་པ་དེ་ལ་དོན་དམ་པ་ཉིད་དུ་གོལ་བར་མི་བྱའོ། །གཉིས་པ་བློ་དེ་ལ་ལྟོས་ནས་ཡུལ་བདེན་པ་གཉིས་སུ་བཞག་པ་ལ་གསུམ་སྟེ།

བློ་ ¡Ã ངོ་ ( ¡¶ ཞ ¡· ངོ་བོ་ ) གཉིས་ལ་ལྟོས་ནས་ཡུལ་བདེན་པ་གཉིས་སུ་དབྱེ་བ་དང༌། གཉིས་པོ་དེའི་གཅིག་པ་དང་ཐ་དད་པ་བསམ་པ་དང་གྲངས་ངེས་པར་བཞག་པའོ། །དང་པོ་ལ་གསུམ། དབྱེ་བའི་གཞི་དང་དབྱེ་བའི་དོན་དང་དེ་ལ་རྩོད་པ་སྤང་བའོ། །དང་པོ་ནི། ཧེ་བཛྲ་ལས། འདི་ཉིད་འཁོར་བ་ཞེས་བྱ་སྟེ། །འདི་ཉིད་མྱ་ངན་ལས་འདས་པ་ཉིད། །འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །ཞེས་གསུངས་པས། དབྱེ་བའི་གཞི་འཇིག་རྟེན་པའི་བློ་ཉིད་དེ། འདི་ཉིད་ཅེས་ ¡Ã འབྱུང་བའི་ ( ¡¶ ཞ ¡· - འབྱུང་བའི་ ) ཕྱིར་རོ ༑ ༑ ཟླ་བ་གྲགས་པས་ཀྱང་བདེན་པ་གཉིས་སུ་འཇོག་པ་ནི་འཇིག་རྟེན་པའི་བློ་ལ་ལྟོས་ཏེ་འཇོག་གོ་ཞེས་བཤད་དོ། །འོ་ན། དོན་དམ་བློ་ཡི་སྤྱོད་ཡུལ་མིན། ། ཞེས་པ་དང་འགལ་ལོ་ཞེ་ན་མི་འགལ་ཏེ། བློ་དེ་ཉིད་ལ་ཀུན་རྫོབ་སྒྲུབ་ལ་དོན་དམ་འགེགས་པའི་ཚུལ་གྱིས་དབྱེ་གཞིར་བྱེད་པའི་ཚུལ་ལོ། །གཉིས་པ་དབྱེ་བའི་དོན་ནི། ཀྱེ་རྡོ་རྗེ་ལས། རྨོངས་ཕྱིར་འཁོར་བའི་གཟུགས་ཅན་ཉིད། །རྨོངས་མེད་འཁོར་བ་དག་པས་ན། །འཁོར་བ་མྱ་ངན་འདས་པར་འགྱུར། །བྱང་ཆུབ་སེམས་ནི་མྱ་ངན་འདས། །ཀུན་རྫོབ་དོན་དམ་ཚུལ་ཅན་ནོ། །ཞེས་གསུངས་སོ། ། ¡Ã དེ་ལ་རྨོངས་པ་ནི་བློ་ཀུན་རྫོབ་པ་སྟེ། མ་དཔྱད་པའི་བློའམ་སྒྲིབ་པ་དང་བཅས་པའི་བློའོ ༑ ༑ དེའི་ཡུལ་དུ་བདེན་པས་ཀུན་རྫོབ་ཀྱི་བདེན་པ་སྟེ། འཁོར་བའི་གཟུགས་ཅན་ཞེས་བྱ་བ་ནི་ཀུན་རྫོབ་ཀྱི་བདེན་པའི་མིང་གི་རྣམ་གྲངས་སོ། ། ( ¡¶ ཞ ¡· - དེ་ལ་་་་་་་གྲངས་སོ། ། ) དེ་སྐད་དུ། དབུ་མ་ལ་འཇུག་པ་ལས། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེ་གསུངས་ཏེ། །བཅོས་མར་གྱུར་པའི་ ¡Ã བདེན་པ་ ( ¡¶ ལུ ¡· བློ་ནི་ ) ཀུན་རྫོབ་ཏུ། །ཞེས་སོ། །དེ་ལ་ཀུན་རྫོབ་ཀྱི་བདེན་པ་དེ་ཉིད་གང་ཡིན་སྙམ་ན། འཁོར་བ་གཟུགས་དང་སྒྲ་ལ་སོགས། ། ¡Ã འཁོར་བ་ཚོར་བ་ལ་སོགས་པ། ། ( ¡¶ ཞ

¡· - འཁོར་བ་་་་་་་སོགས་པ། ། ) འཁོར་བ་དབང་པོ་རྣམས་ཉིད་དེ། །འཁོར་བ་ཞེ་སྡང་ལ་སོགས་པ། །ཞེས་གསུངས་ཏེ། མདོར་ན་ཆོས་ཅན་རྣམས་སོ། །དེ་ལ་དོན་དམ་པའི་བདེན་པ་ནི། རྨོངས་མེད་ཅེས་བྱ་སྟེ་བློ་ཕྱིན་ཅི་མ་ལོག་པའོ། །དེའི་ཡུལ་དུ་བདེན་པ་ནི་འཁོར་བ་དག་པ་སྟེ། མྱ་ངན་ལས་འདས་པ་ཞེས་བྱ་བའི་དོན་ཏོ། །མྱ་ངན་ལས་འདས་པ་ནི་དོན་དམ་པའི་མིང་གི་རྣམ་གྲངས་སོ། །དེ་ལ་མྱ་ངན་ལས་འདས་པ་དེ་ཉིད་གང་ཡིན་སྙམ་ན། འདི་རྣམས་ཆོས་ནི་མྱ་ངན་འདས། །ཞེས་སོ།། དེའི་ཆོས་ཉིད་དེ་ཇི་ལྟ་བུ་སྙམ་ན། གང་དུའང་གྲུབ་པ་མེད་པ་དེ་ཡིན་ཏེ། དབུ་མ་ལས ༑ མ་སྐྱེས་པ་དང་མ་འགགས་པར། །ཆོས་ཉིད་མྱ་ངན་འདས་དང་མཚུངས།། ཞེས་པ་དང༌། གང་ལ་བརྟེན་ནས་གང་བྱུང་བ། །དེ་ནི་རེ་ཞིག་དེ་ཉིད་མིན། །ཞེས་སོ ༑ ༑ གསུམ་པ་དེ་ལ་རྩོད་པ་སྤང་བ་ནི། དེ་ལྟ་བུའི་ཆོས་ཉིད་དེ་བློ་དོན་དམ་པའི་ཡུལ་དུ་བདེན་པས་དོན་དམ་གྱི་བདེན་པ་ཞེས་བྱ་ན། བློ་དོན་དམ་པ་ཞེས་བྱ་བ་དེ་གོང་དུ་མང་དུ་བཤད་ན། སོ་སོ་སྐྱེ་བོའི་བློ་དོན་དམ་པ་ཡིན་ནམ་འཕགས་པའི་བློ་དོན་དམ་པ་ཡིན་ནས། དེའི་ཡུལ་དུ་བདེན་པ་ཡིན་ནམ་ཡང་ན་བློའི་ཡུལ་གང་ཡང་མ་ཡིན། དེ་ལ་སོ་སོ་སྐྱེ་བོའི་བློ་དོན་དམ་པ་ཡིན་ན་འཇིག་རྟེན་པའི་བློས་ཡོད་པའམ་མེད་པའམ་གཉིས་གའམ་གཉི་ག་མ་ཡིན་པ་ཞིག་ལས་འཛིན་མི་ཤེས་པས་དེ་དག་དོན་དམ་པའི་བདེན་པར་ཡང་མི་ ( ¡¶ ཞ ¡· - མི་ ) འགྱུར་ལ། གལ་ཏེ་འཇིག་རྟེན་ཚད་མ་ཉིད་ཡིན་ན། །འཇིག་རྟེན་དེ་ཉིད་མཐོང་ཡིན་འཕགས་གཞན་གྱིས ༑ ༑ ཅི་དགོས་འཕགས་པའི་ལམ་གྱིས་ཅི་བྱར་ཡོད། །བླུན་པོ་ཚད་མར་གྱུར་པ་ག་ལ་ཡོད། །ཅེས་མདོ་ལས་བཤད་པ་དང་ཡང་འགལ་ལོ། །ཡང་འཕགས་པ་རྣམས་ཀྱི་ཐུགས་ཀྱི་ཡུལ་དོན་དམ་པའི་བདེན་པ་ཡིན་ན་ནི་མདོ་ལས། ལྷའི་བུ་དོན་དམ་པའི་བདེན་པ་ནི་རྣམ་པ་ཐམས་ཅད་ཀྱི་མཆོག་དང་ལྡན་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་ཡུལ་ལས་འདས་པ་ཡིན་ཏེ། ཇི་ལྟར་དོན་དམ་པའི་བདེན་པའོ་ཞེས་བརྗོད་པ་ལྟར་ནི་མ་ཡིན་ནོ།

།ཞེས་གསུངས་པ་དང་འགལ་ལོ། ། ཡང་དོན་དམ་པའི་བདེན་པ་དེ་བློ་གང་གིའང་ཡུལ་མ་ཡིན་ནོ་ཞེ་ན། འོ་ན་དེ་སྨོས་པ་དོན་མེད་པར་ཡང་འགྱུར་ལ། འཕགས་པ་ཀླུ་སྒྲུབ་ཀྱིས་ཀྱང༌། མྱ་ངན་འདས་པ་བདེན་གཅིག་པུ། །དེ་ཚེ་ལྷག་མ་ལོག་པ་ཞེས། །རྒྱལ་བ་རྣམས་ཀྱིས་གང་གསུངས་པ། །མཁས་པ་ཅི་ཕྱིར་འདོད་མི་བྱེད། །ཅེས་གསུངས་པ་དང་འགལ་ལོ་ཞེ་ན། དེ་ནི་ ( ¡¶ ཞ ¡· + ཡང་དག་པ་ ) མ་ཡིན་ཏེ། སོ་སོ་སྐྱེ་བོའི་བློས་བརྟགས་པའི་སྟོང་པ་ཉིད་དང་སྐྱེ་མེད་ལ་སོགས་པ་དེ་དོན་དམ་པའི་བདེན་པ་མ་ཡིན་ཏེ། གལ་ཏེ་མི་སྟོང་ཅུང་ཟད་ཡོད། །སྟོང་པའང་ཅུང་ཟད་ཡོད་པར་འགྱུར། །མི་སྟོང་ཅུང་ཟད་མེད་པས་ན། །སྟོང་པའང་ཡོད་པར་ག་ལ་འགྱུར། །ཞེས་གསུངས་སོ། །དེའང་ ¡Ã འོན་ཀྱང་ ( ¡¶ ལུ ¡· - འོན་ཀྱང་ ) དོན་དམ་པ་སྐྱེ་ ¡Ã བའི་ ( ¡¶ ལུ ¡· བ་མེད་པ་རྟོགས་པའི་ ) རྒྱུ་ཡིན་པས། རྣམ་གྲངས་ཀྱི་དོན་དམ་པའོ། །དེ་ལ་འཕགས་པ་རྣམས་ཀྱི་ཐུགས་ནི་དོན་དམ་པ་ཡིན་ལ། དེའི་ཡུལ་སྐྱེ་བ་དང་འགག་པ་མེད་པ་སྤྲོས་པ་དང་བྲལ་བ་ནི་དོན་དམ་པའི་བདེན་པའོ། །འོ་ན་མདོ་ལས། དོན་དམ་པའི་བདེན་པ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་ཡུལ་ལས་འདས་པའོ་ཞེས་གསུངས་སོ་ཞེ་ན

༑ བདེན་མོད། ཡུལ་དང་ཡུལ་ཅན་གྱི་ཚུལ་གྱིས་ཤེས་པ་མ་ཡིན་ཏེ། སློབ་དཔོན་ཟླ་གྲགས་ཀྱིས། གང་ཚེ་ཆོས་ཉིད་སྐྱེ་མེད་ཡིན་ཞིང་བློའང་སྐྱེ་བ་དང་བྲལ་བ། །དེ་ཚེ་དེ་རྣམས་བསྟན་ལ་དེ་ཡི་དེ་ཉིད་རྟོགས་པ་ལྟ་བུ་སྟེ། །ཇི་ལྟར་སེམས་ནི་གང་གི་རྣམ་པ་ཅན་དུ་གྱུར་པས་དེ་ཡི་ཡུལ། །དེ་ཡོངས་ཤེས་པ་དེ་བཞིན་ཐ་སྙད་བརྟེན་ནས་ཤེས་པ་ཡིན། །ཞེས་གསུངས་ཏེ། གང་དུའང་མ་གྲུབ་པ་དེ་ཉིད་ལ་རྟོགས་ཞེས་བྱའོ། །དེ་ལྟ་བུ་དེ་ཉིད་ལ་མྱ་ངན་ལས་འདས་པ་ཞེས་བྱའོ། །ཆོས་ཉིད་འདུས་མ་བྱས་ཞེས་བྱའོ། །དེ་ཉིད་ལ་འཕགས་པ་ཉན་ཐོས་དག་མྱ་ངན་ལས་འདས་པ་ཞེས་བྱ་བ་ཞིག་གྲུབ་པར་འདོད་དོ། །དེ་ལྟར་དུ་ད་ལྟ་བོད་ཀྱི་དབུ་མ་པ་ཕལ་ཆེར་ཡང་འདོད་དོ། །ཡང་དག་པ་མ་ཡིན་ཏེ་སྔར་ཡང་སུན་ཕྱུང་ལ། སྟོང་མིན་སྟོང་པ་མིན་པའང་མིན། །ཞེས་བྱ་བའི་སྐབས་སུ་དགག་པར་བྱའོ། །འོ་ན་ད་ལྟ་སྐྱེ་མེད་ལ་སོགས་པ་དེ་ལྟ་བུ་ཤེས་པའི་བློ་དེ་གང་ཡིན་ཞེ་ན། འདི་ནི་ཡང་དག་པ་མ་མཐོང་བའི་བློ་སྟེ། ཡང་དག་མ་མཐོང་འཇིག་རྟེན་དང༌། །མྱ་ངན་འདས་པར་རློམ་སེམས་ཏེ། །ཞེས་གསུངས་ཏེ། སོ་སོ་སྐྱེ་བོའི་བློ་དེའི་ཡུལ་དོན་དམ་པའི་བདེན་པར་བརྟགས་པ་དེ་དོན་དམ་པའི་བདེན་པ་ཉིད་མ་ཡིན་ཏེ། ཀུན་རྫོབ་ཀྱི་བདེན་པ་ལ་ལྟོས་ཏེ་བཞག་པས་སྒྱུ་མ་ལྟ་བུ་ཀུན་རྫོབ་ཉིད་ཡིན་པར་མདོ་ལས། རབ་འབྱོར་མྱ་ངན་ལས་འདས་པའང་རྨི་ལམ་ལྟ་བུ་སྒྱུ་མ་ལྟ་བུའོ་ཞེས་གསུངས་སོ། །འོ་ན་གལ་ཏེ་དོན་དམ་གི་བདེན་པ་བློའི་སྤྱོད་ ( ¡¶ ཞ ¡· - སྤྱོད་ ) ཡུལ་མ་ཡིན་ན། མདོ་ལས། དགེ་སློང་འདི་ལྟ་སྟེ། མི་བསླུ་བའི་ཆོས་ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་པུའོ་ཞེས་གསུངས་པ་འདི་ཇི་ལྟར་དྲང་ཞེ་ན། དེ་བཞིན་གཤེགས་པའི་རྣམ་པར་མི་རྟོག་པ་བརྙེས་པ་ན་དེ་ལ་འཁོར་བ་མེད་པའི་ཕྱིར་བདེན་པ་གཅིག་པུ་ཞེས་བྱ་ལ། འཁོར་བ་མེད་པས་མྱ་ངན་ལས་འདས་པ་ཉིད་ཀྱང་མ་གྲུབ་པས་ན། འཕགས་པ་ཀླུ་སྒྲུབ་ཀྱིས་ཀྱང༌།

འཁོར་བ་སྤངས་པར་གྱུར་པ་ཡིས། །མྱ་ངན་འདས་ཁྱོད་མི་བཞེད་ཀྱི། །འཁོར་བ་མི་དམིགས་པ་ཡིས་ནི།།ཞི་ཉིད་མགོན་པོ་ཁྱོད་ཀྱིས་བསྟན། །ཞེས་གསུངས་པ་དང༌། རིགས་པ་དྲུག་ཅུ་པ་ ལས་ཀྱང༌། ཡང་དག་མཐོང་བ་འཇིག་རྟེན་དང༌། །མྱ་ངན་འདས་པར་རློམ་སེམས་མེད ༑ ༑ ཅེས་གསུངས་སོ། །ཡང༌། དངོས་དང་དངོས་མེད་ཡོངས་ཤེས་ནས།། ཟད་པ་མྱ་ངན་འདས་ཞེས་བྱ། །ཞེས་གསུངས་པས་ན། དེ་ལྟ་བུ་དེ་ལ་གང་གིའང་གནོད་པ་མེད་པས་དེས་ན་དོན་དམ་པར་བདེན་པ་སྟེ་གཅིག་པུའོ། །ཡང་ད་ལྟ་དེ་ལྟ་བུ་ཤེས་པ་དེ་ཉིད་ ¡Ã དོན་དམ་ ( ¡¶ ཞ ¡· དེ་ ) སྐྱེ་བའི་རྒྱུ་ཡིན་པས། རྣམ་གྲངས་ཀྱི་དོན་དམ་པའི་བདེན་པ་ཞེས་བྱ་སྟེ། དེ་ལྟར་མི་བསླུ་བས་ན་དོན་དམ་པའི་བདེན་པ་ཞེས་བཏགས་ཏེ་བཞག་གོ། གཉིས་པ་བདེན་པ་གཉིས་པོ་དེའི་གཅིག་པ་དང་ཐ་དད་པ་བསམ་པ་ནི། གལ་ཏེ་བློ་ཀུན་རྫོབ་པའི་ཡུལ་ནི་ལོགས་ཤིག་ཡིན་ལ། བློ་དོན་དམ་པའི་ཡུལ་ནི་ལོགས་ཤིག་ཡིན་ཏེ། དངོས་པོ་ཐ་དད་པ་ཡིན་ནམ། འོན་ཏེ་དེ་གཉིས་གཅིག་པའི་ཐ་དད་གཏན་མེད་ཡིན་ནམ། གཅིག་པ་བཀག་པའི་ཐ་དད་ཡིན་ནམ། ལྡོག་པས་ཕྱེ་བའི་ཐ་དད་ཡིན་སྙམ་ན། དང་པོ་དངོས་པོ་ཐ་དད་མ་ཡིན་ཏེ། དགོངས་པ་ངེས་པར་འགྲེལ་བ་ལས། ཐ་དད་ལ་གསུངས་པའི་སྐྱོན་བཞི་ནི། ཆོས་ཅན་དང་ཆོས་ཉིད་མ་ཡིན་པར་ཐལ་བ་དང༌། ཀུན་རྫོབ་ཡང་དག་པར་མ་གྲུབ་པ་ཙམ་དོན་དམ་པ་མ་ཡིན་པར་ཐལ་བ་དང༌། དོན་དམ་བསྒོམས་པས་དམིགས་པའི་མཚན་མ་ཟིལ་གྱིས་མི་ནོན་པར་ཐལ་བ་དང༌། ཀུན་ནས་ཉོན་མོངས་པ་དང་རྣམ་པར་བྱང་བ་དུས་གཅིག་པར་ཐལ་བའོ། །གཉིས་པ་གཅིག་པའི་ཕྱོགས་ཐ་དད་གཏན་མེད་ལའང་བཞི། ཀུན་རྫོབ་བཞིན་དོན་དམ་སྒྲིབ་པའི་དམིགས་པར་ཐལ་བ་དང༌། ཀུན་རྫོབ་ལྟར་དོན་དམ་མཐོང་ཐོས་ལས་བཙལ་དུ་ཡོད་པར་ཐལ་བ་དང༌། ཀུན་རྫོབ་མཐོང་བ་ན་དོན་དམ་མཐོང་བར་ཐལ་བ་དང༌། དོན་དམ་ལྟར་ཀུན་རྫོབ་ལ་དབྱེ་བ་མེད་པར་ཐལ་བའོ། །འོག་མ་གཉིས་འདིར་མི་འཇུག་སྟེ། དེའང་རྒྱུད་ལས། འཁོར་བ་སྤངས་ནས་གཞན་དུ་ནི།

།མྱ་ངན་འདས་པ་རྟོགས་མི་འགྱུར། །ཞེས་གསུངས་ཏེ། ཡུལ་གཅིག་ཉིད་ལ་བློ་མི་ ( ¡¶ ཞ ¡· - མི་ ) འཇུག་པས་ཐ་དད་དོ། །དེའི་དཔེ་དབུ་མ་འཇུག་པ་ལས། རབ་རིབ་མཐུ་ཡིས་སྐྲ་ཤད་ལ་སོགས་པའི། །ངོ་བོ་ལོག་པ་གང་ཞིག་རྣམ་བརྟགས་པ། །དེ་ཉིད་བདག་ཉིད་གང་གི་མིག་དག་པས། །མཐོང་དེ་དེ་ཉིད་དེ་བཞིན་འདིར་ཤེས་གྱིས།། ཞེས་སོ། །གསུམ་པ་བདེན་པ་གཉིས་ཀྱི་གྲངས་ངེས་ནི། སྤྱིར་བདེན་པ་བཅུ་དྲུག་ཀྱང་གསུངས། མཚན་ཉིད་ཀྱི་བདེན་པ་དང༌། རྣམ་པར་དབྱེ་བའི་བདེན་པ་ལ་སོགས་པ་བརྒྱད་ཀྱང་གསུངས། བདེན་པ་བཞིའང་གསུངས། བདེན་པ་གཉིས་ཀྱང་གསུངས། བདེན་པ་གཅིག་ཀྱང་གསུངས་ན། གཉིས་པ་ཁོ་ནར་གྲངས་ཇི་ལྟར་ངེས་སྙམ་ན། ཧེ་བཛྲ་ལས། རྨོངས་ཕྱིར་འཁོར་བའི་གཟུགས་ཅན་ཉིད།། རྨོངས་མེད་འཁོར་བ་དག་པ་སྟེ། །འཁོར་བ་མྱ་ངན་འདས་པར་འགྱུར། །ཀུན་རྫོབ་དོན་དམ་ཚུལ་ཅན་ནོ། །ཞེས་གསུངས་པས་ན་བློ་ལ་རྨོངས་མ་རྨོངས་གཉིས་སུ་ངེས་ལ། དེའི་ཡུལ་ལ་དཔྱད་བཟོད་མི་བཟོད་གཉིས་སུ་ངེས་པས་བདེན་པ་གཉིས་སུ་གྲངས་ངེས་སོ། །ཡང་ན་བློ་ཕྱིན་ཅི་ལོག་མ་ལོག་དངོས་འགལ་ཡིན་པས་དེའི་ཡུལ་ཡང་གཉིས་སུ་ངེས་སོ།། །།སྤྱི་དོན་གསུམ་པ་མཚན་གཞི་ངེས་པར་བྱེད་པའི་ཚད་མ་ནི་ད་ལྟ་ཐ་སྙད་པའི་བློས་གང་དང་གང་ལ་རིགས་པས་བརྟགས་ན་དེ་འཇིག མ་བརྟགས་ན་དེར་བདེན་པ་ནི་ཀུན་རྫོབ་ཀྱི་བདེན་པའི་མཚན་གཞི་ཡིན་ལ། ནམ་ཡང་གནོད་པ་མེད་པའི་ངོ་བོར་གྲུབ་པ་ནི་དོན་དམ་པའི་བདེན་པའི་མཚན་གཞིའོ། །དེའི་རིགས་པ་ནི་འོག་ནས་འཆད་པ་རྣམས་ཡིན་ནོ། །དེ་ལྟ་བུའི་བདེན་པ་གཉིས་མདོར་བསྟན་ནས། དེའི་ངོ་བོ་ཤེས་པར་བྱེད་པའི་རིགས་པ་བསྟན་པའི་སྒོ་ནས་མཐའ་བྲལ་གྱི་ལྟ་བ་གཏན་ལ་དབབ་པ་རྒྱས་པར་བཤད་པ་ལ་གསུམ་སྟེ། ཐམས་ཅད་ཡོད་པར་བསྟན་པ་དེ་ཀུན་རྫོབ་ཀྱི་བདེན་པར་གཏན་ལ་ཕབ་པས་དངོས་པོར་སྨྲ་བ་དང་ཚུལ་མཚུངས་ཤིང་ཁྱད་པར་དུ་འཕགས་པར་བསྟན་པ་དང༌། ཐམས་ཅད་མེད་པར་བསྟན་པ་དེ་ཤེས་རབ་ཀྱི་བློ་ཡུལ་དུ་བསྟན་པས་ཐེག་པ་ཆེན་པོ་སྤྱི་དང་མཚུངས་ཤིང་ཁྱད་པར་དུ་འཕགས་པར་བསྟན་པ་དང་དེས་ན་གཉིས་མེད་ཀྱི་བློས་མཐའ་བྲལ་དུ་གཏན་ལ་ཕབ་ལ་ཟུང་འཇུག་དུ་ཉམས་སུ་བླང་བ་བསྟན་པའོ།

། དང་པོ་ལ་གཉིས། ཕུང་པོ་དང་ཁམས་དང་སྐྱེ་མཆེད་དུ་བཤད་པས། ཉན་ཐོས་སྡེ་པ་དང་མཚུངས་ཤིང་མུ་སྟེགས་བྱེད་ལས་ཁྱད་པར་དུ་འཕགས་པ་དང༌། ཡུལ་སྣང་ལ་རང་བཞིན་མེད་པ་དང༌། སྣང་བ་སེམས་སུ་བསྟན་པས། སེམས་ཙམ་པ་དང་ཚུལ་མཚུངས་ཤིང༌། ཉན་ཐོས་ལས་ཁྱད་པར་དུ་འཕགས་པར་བསྟན་པའོ། །དང་པོ་ནི། བརྟག་པ་ཕྱི་མའི་ལེའུ་གསུམ་པ་ལས། ཡུལ་དང་ཡུལ་ཅན་དག་གིས་ནི། ། སྐྱེ་མཆེད་བཅུ་གཉིས་དག་ཏུ་འགྱུར། །ཕུང་པོ་ལྔ་ནི་གཟུགས་ལ་སོགས། །མཐར་ནི་རྣམ་ཤེས་སྙིང་རྗེ་ཆེ། །དབང་པོ་དང་ནི་ཡུལ་ཉིད་དང༌། །དབང་པོའི་རྣམ་པར་ཤེས་པ་ཉིད། །རྣལ་འབྱོར་པ་རྣམས་གོ་བྱའི་ཕྱིར། ཁམས་ནི་བཅོ་བརྒྱད་དག་ཏུ་བཤད ༑ ༑ ཅེས་གསུངས་སོ། །དེ་ལྟ་བུའི་ཕུང་པོ་དང་ཁམས་དང་སྐྱེ་མཆེད་བཤད་པ་ནི་འཕགས་པ་ཉན་ཐོས་རྣམས་དང་མཚུངས་ལ། ཡང་དེས་མུ་སྟེགས་བྱེད་ལས་ཁྱད་པར་དུ་འཕགས་ཏེ། མུ་སྟེགས་བྱེད་ཀྱི་ལྟ་བ་ཐམས་ཅད་ནི་བདག་རྟག་པ་དང་གཅིག་པུར་འཛིན་པ་ལས་གྱུར་པ་ཡིན་ཏེ། སློབ་དཔོན་ཐོགས་མེད་ཀྱིས་ཀྱང་གསུངས་པ། མུ་སྟེགས་བྱེད་ཀྱི་ལྟ་བ་གང་ཇི་སྙེད་ཅིག་ཡོད་པ་དེ་དག་ཐམས་ཅད་ནི་བདག་ཏུ་འཛིན་པ་ལས་བྱུང་བ་ཡིན་ནོ་ཞེས་གསུངས་སོ། །དེ་དག་གི་གཉེན་པོར་བཅོམ་ལྡན་འདས་ཀྱིས་ཕུང་པོ་ཁམས་དང་སྐྱེ་མཆེད་གསུངས་ཏེ། དེ་ཡང་རིལ་པོ་ལ་བདག་ཏུ་འཛིན་པའི་གཉེན་པོར་ཕུང་པོ་ལྔ་བཤད་པས། དུ་མ་ལ་གཅིག་ཏུ་སྒྲོ་བཏགས་པ་ལས་གཅིག་མེད་པར་བསྟན་ཏོ། །གཟུགས་ལ་བདག་ཏུ་འཛིན་པའི་གཉེན་པོར་ ¡Ã སྐྱེ་མཆེད་བཅུ་གཉིས་བཤད་པས། རྣམ་པར་ཤེས་པ་སྐྱེ་བ་ཉིད་དུ་གྲུབ་པས་རྟག་པ་ཉིད་སུན་ཕྱུང་ངོ༌། །གཟུགས་དང་སེམས་གཉིས་ལ་བདག་ཏུ་འཛིན་པའི་གཉེན་པོར་ ( ¡¶ ཞ ¡· - སྐྱེ་མཆེད་་་་་་་གཉེན་པོར་ ) ཁམས་བཅོ་བརྒྱད་ཤེས་པས་རིགས་ཐམས་ཅད་ཁམས་སུ་གྲུབ་པས་སྤྱྀ་ཉིད་མེད་པར་བསྟན་ཏོ ༑ ༑ དེ་ལྟར་ན་ཡུལ་ཤེས་བྱ་ཕུང་པོ་དང་ཁམས་དང་སྐྱེ་མཆེད་ ¡Ã ལ་སོགས་ ( ¡¶ ཞ ¡·¡¶ ལུ ¡· ལས་ལོགས་ ) པ་གུད་ན་མེད་པས།

བདག་འགའ་ཡང་མེད་པར་གྲུབ་པས་ཁྱད་པར་དུ་འཕགས་པར་འགྲུབ་བོ།། །། རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ།རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 2PAGE 3