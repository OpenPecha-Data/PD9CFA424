མཛེས་པ། བྱང་ཆུབ་ཀྱི་སྙིང་པོ་རྡོ་རྗེའི་གདན་ལས་བྱང་ཕྱོགས་ཀྱི་རྒྱུད། ཡོངས་སུ་རྫོགས་པའི་ཟླ་བ་དྲི་མ་མེད་པའི་གངས་རི་དཔལ་དང་ལྡན་པས་བརྒྱན་པའི་ཁྲོད། ལྷ་རྫས་ཀྱི་ནོར་བུ་ཉེ་བར་འབར་བ་འཁྲིགས་པའི་ཕུང་པོ་ལྟར། འགྲོ་བ་མ་ལུས་པའི་རེ་བ་ཡོངས་སུ་རྫོགས་པར་བྱེད་པའི། རིན་པོ་ཆེ་དུ་མའི་འབྱུང་ཁུངས་སུ་གྱུར་པ། སའི་ཆ་གླང་པོའི་སྤྱི་གཙུག་ལྟར་མཐོ་ལ་སྐྱེ་རྒུ་མ་ལུས་པའི་སྒྲོན་མེ། ཉི་མའི་དཀྱིལ་འཁོར་གཟའ་ལས་ཐར་པ་ལྟར་རྡུལ་དང་བྲལ་བས་གཙང་བའི་འཇུག་ངོགས་དང་ལྡན་པ། བསིལ་བའི་སྒྲ་དབྱངས་ཉེ་བར་སྒྲོགས་པའི་ཆུ་ཀླུང་དྲི་མ་མེད་པ་འབབ་པ་དང་ལྡན་བའི་འགྲམ་ངོགས། རྒྱལ་བ་སྲས་བཅས་དཔག་ཏུ་མེད་པས་ཉེ་བར་བསྐྱངས་པས་དམ་པའི་ཆོས་ཀྱི་འབྱུང་གནས་སུ་གྱུར་པའི་བོད་ཀྱི་ཡུལ་འདིར

༑ ཐུགས་རྗེ་དཔག་ཏུ་མེད་པས་བསྐལ་པ་བརྗོད་ཀྱི་མི་ལང་བར་སྨོན་ལམ་རྒྱ་མཚོའི་རྡུལ་དང་མཚུངས་པ་འབྱོངས་པས། སྐྱཻ་རྒུ་མ་ལུས་པའི་དོན་མཛད་པའི་བདེ་བར་གཤེགས་པ་སྲས་དང་བཅས་པའི་ཞབས་ཀྱི་ཟེའུ་འབྲུ་ལ་ལེགས་པར་བཤད་པའི་ཆོས་ཀྱིས་རབ་ཏུ་རྒྱས་པ། སྙན་ངག་གི་ལོ་འདབ་ཀྱི་སྙིང་པོ་ཉེ་བར་འཁྲིགས་པ། གྲགས་པའི་རླུང་གིས་བསྐྱོད་པའི་དྲིའི་ཚོགས་ལ་བློ་གྲོས་གསལ་བའི་སྐྱེ་བོའི་ཚོགས་ཀྱི་བུང་བའི་ཕྲེང་བ། ཡོན་ཏན་རྨད་དུ་བྱུང་བ་ཡིད་འཕྲོག་པའི་ཆ་བྱད་ཅན་དད་པའི་ཡིད་ཀྱིས་བསྟོད་པའི་ཚིག་གི་རྣམ་པར་གཡོ་བའི་དར་དིར་གྱི་སྒྲ་སྒྲོགས་པའི་ཚོགས་ཀྱིས་གཏིབས་པས་ཀུན་ནས་ཁྱབ་པ། བསོད་ནམས་དྲི་མ་མེད་པའི་ཆུ་ཀླུང་ལས་འབྱུང་བའི་སྡོང་བུ་རྣམ་པར་རྒྱས་པ་ལྟར་རབ་ཏུ་དྲེགས་པའི་ལྷ་ཡི་དབང་པོ་རྣམས་ཀྱིས་རྒྱུན་མི་འཆད་པར་བཏུད་པས་ལེགས་པར་བརྒྱན་པའི་ཞབས་ཀྱི་པདྨོ་ལ་བདག་ཀྱང་རྣམ་པར་གཡེང་བ་མེད་པའི་བསམ་པ་དང་ལྡན་པས་ལུས་ཉེ་བར་བཏུད་པའི་ཡན་ལག་མཆོག་གིས་གཏུགས་ཏེ་སྐྱེ་བོའི་རྣ་བར་འཇུག་པའི་ཚིག་གི་ཕྲེང་བ་རྣམས་ཀྱིས་རྒྱུན་མི་འཆད་པར་བསྟོད་ཅིང་གུས་པ་དང་ལྡན་པས་སྐྱབས་སུ་མཆིའོ། །རྣམ་པར་དག་པའི་ཐུགས་མངའ་ཞིང༌། །ཟླ་ཟེར་བཞིན་དུ་དྲི་མེད་པ། །སངས་རྒྱས་ཆོས་དང་དགེ་འདུན་ལ། །ཉིན་རེ་ཞིང་ནི་ཕྱག་འཚལ་ལོ། ཁོ་བོའི་བློ་གསལ་དྲི་མེད་ཆུ་གཙང་ལས། །བྱུང་བའི་བསྟོད་ཚིག་པདྨོའི་ཕྲེང་མཛེས་པ། །ལེགས་སྦྱར་ངག་གི་ཟེའུ་འབྲུས་རབ་བརྒྱན་པའི། །ཕྲེང་བ་འདི་ནི་རྫོགས་སངས་རྒྱས་ལ་འབུལ། །དེ་ལྟར་སྒོ་གསུམ་མཁའ་ལྟར་དྭངས་པ་ལ ༑ ༑ ཤར་བའི་བསྡེབས་ལེགས་ཚིག་གི་བསིལ་ཟེར་ཅན། །དྲི་མེད་ཟླ་བ་ལྟར་དཀར་དགེ་བ་གང༌། །དེས་ནི་འགྲོ་ཀུན་འཇམ་དབྱངས་འདྲ་བར་ཤོག །བདག་ཉིད་ཆེན་པོ་གྲགས་པ་རྒྱལ་མཚན་གྱི་ཞབས་ཀྱི་རྡུལ་ལ་རེག་པས་བློ་གྲོས་གཙང་བའི་འཁོན་ཇོ་སྲས་ཀུན་དགའ་རྒྱལ་མཚན་གྱིས་ལོ་བཅུ་དགུ་ལོན་པའི་ཚེ།

དཔལ་ས་སྐྱའི་དབེན་གནས་ཡོན་ཏན་རིན་པོ་ཆེའི་འབྱུང་གནས་སུ་ཉེ་བར་སྦྱར་བའོ ༑༑ ༑༑ ༄༅། །ཤཱཀྱའི་རྒྱལ་པོ་ལ་གསོལ་བ་འདེབས་པ་བཞུགས། །༄༅། །བླ་མ་དང་འཇམ་པའི་དབྱངས་ལ་གུས་པས་ཕྱག་འཚལ་ལོ། ། གང་ཞིག་བྱང་ཆུབ་ཤིང་དབང་དྲུང་དུ་བདུད་སྡེ་དཔུང་བཅས་ས་དང་མཁའ་ལ་ཀུན་ཁྱབ་ཅིང༌། །རྡོ་རྗེ་ ( ¡¶ ལུ ¡· + རལ་གྲི་ ) མདུང་ཐུང་དང་ནི་འཁོར་ལོ་མེ་དང་ ¡Ã རི་དང་ ( ¡¶ ལུ ¡· - རི་དང་ ) གངས་རིའི་ཕྲེང་བས་ཆར་འབེབས་པ། །རྫུ་འཕྲུལ་རྣམ་པར་འཕྲུལ་བྱེད་སྟོབས་ལྡན་མེ་ཏོག་མདའ་ཅན་བྱང་ཆུབ་བཟློག་ཕྱིར་བརྩོན་པ་ན ༑ ༑ བྱམས་པའི་ཐུགས་ཀྱིས་ལེགས་པར་ཕམ་མཛད་རྫོགས་པའི་སངས་རྒྱས་གང་བརྙེད་དེ་ལ་མགོས་ཕྱག་འཚལ། ཁྱོད་ཀྱིས་གཞན་གྱི་དོན་སླད་དུ། །བསམ་དང་སྦྱོར་བ་ཕུན་ཚོགས་པས། །བྱང་ཆུབ་དམ་པར་ཐུགས་བསྐྱེད་ཚེ། །ས་ཡང་རྣམ་པ་དྲུག་ཏུ་གཡོས། །སྦྱིན་དང་ཚུལ་ཁྲིམས་ལེགས་བསྒྲུབས་ཤིང༌། །བཟོད་དང་བརྩོན་འགྲུས་གོམས་པར་མཛད། །བསམ་གཏན་ཤེས་རབ་མཐར་ཕྱིན་པས ༑༑ ཕ་རོལ་ཕྱིན་རྫོགས་ཁྱོད་ཕྱག་འཚལ། །འགྲོ་མགོན་དང་པོ་བལྟམས་པ་ན ༑༑ འཇིག་རྟེན་མཁས་པ་ཐམས་ཅད་དགའ། །བདུད་རྣམས་ཤིན་ཏུ་དོགས་པ་སྐྱེས ༑ ༑ མུ་སྟེགས་བྱེད་པ་མཐའ་དག་སྐྲག །དེ་སླད་ཁྱོད་ཀྱི་བསྟན་པ་ནི། །ཉི་མའི་འོད་བཞིན་ཕྲིན་ལས་མངའ། །རྣམ་པ་ཀུན་ཏུ་མི་བསླུ་བའི། །རྩ་ལག་ཁྱོད་ལ་བདག་སྐྱབས་མཆི། ཁྱོད་ཀྱི་གསུང་རབ་སེང་གེའི་སྒྲ། །ལྷར་བཅས་འཇིག་རྟེན་བསྒྲགས་པ་ན། །ཚངས་དང་ཁྱབ་འཇུག་ལྐུགས་པར་གྱུར། །ལྷ་ཡི་བླ་མ་ཝ་ལྟར་ཞུམ ༑ ༑ ཐུབ་པ་རྐང་མིག་གྲོག་མཁར་དང༌། །དྲང་སྲོང་རྒྱས་པ་གནས་འཇོག་སོགས ༑ ༑ གྲགས་པ་ཐོབ་པ་དེ་དག་ཀུན། །ཆོས་ཀྱིས་ཕམ་མཛད་ཁྱོད་ལ་འདུད། ཁྱོད་ཀྱིས་བྱང་ཆུབ་མཆོག་བརྙེས་ནས། །འགྲོ་བའི་དོན་མཛད་ངོ་མཚར་ཆེ། །སྲིད་པའི་སྲེད་ལས་མ་གྲོལ་བར། །སྐུ་སྲོག་བཏང་བས་བ་སྤུ་ལྡང༌། །ཉིད་ཀྱི་སྐུ་སྲོག་མི་གཟིགས་པར། ཁྱེད་ལ་ཕན་པར་བྱའོ་ཞེས། །མགོན་མེད་བདག་ཅག་རྗེས་གཟུང་བ།

།མགོན་པོ་ཁྱོད་ལ་བདག་སྐྱབས་མཆི། །རྒྱལ་བས་བདུད་སྡེ་བཏུལ་བ་དང་ ༑ ༑ མུ་སྟེགས་མ་ལུས་ཕམ་མཛད་དང༌། །ཉན་ཐོས་སློབ་མ་གྲངས་མེད་བཀྲོལ ༑ ༑ རྒྱལ་སྲས་དམ་པ་ལུང་བསྟན་མཛད། །དེ་འདྲའི་ལེགས་ཚོགས་མཐོང་བ་རྣམས། ཁྱོད་ཀྱི་ཡོན་ཏན་དོན་གཉེར་བས། །བྱང་ཆུབ་སླད་དུ་འཇུག་པ་བདག། སླར་ཡང་ཁྱོད་ལ་བདག་སྐྱབས་མཆི། ཁྱོད་ཀྱི་སྲས་ནི་འཇམ་པའི་དབྱངས། །སློབ་མ་ཤ་ར་དྭ་ཏིའི་བུ། །བྱམས་པ་རྒྱལ་ཚབ་དམ་པར་མཛད། །སེམས་ཤེས་སུ་ཞིག་ཐེ་ཚོམ་ཟ། ཁྱོད་ཀྱི་ཡོན་ཏན་སྨོས་ཅི་འཚལ། །སྲས་ཀྱི་ཡོན་ཏན་མཐོང་བས་ཁུམས ༑ ༑ སྐྱ་རེངས་ཤར་བའི་གཟི་བརྗིད་ཀྱིས། །པདྨོའི་གཉེན་གྱི་འོད་ཟེར་གོ ། ཇི་ལྟ་བ་དང་ཇི་སྙེད་ཆོས། ཁྱོད་ཀྱིས་རྣམ་པ་ཀུན་བརྙེས་པས། །བཞེད་པའི་ཕྲིན་ལས་དོན་བཞིན་དུ། །གྲུབ་པ་ཁྱོད་ལ་བདག་ཕྱག་འཚལ། །དེ་ལྟར་འགྲོ་བའི་བླ་མ་ཤཱཀྱའི་རིགས། །བུ་རམ་ཤིང་པའི་གདུང་བརྒྱུད་ལས་འཁྲུངས་པ། །བཅོམ་ལྡན་རྫོགས་པའི་སངས་རྒྱས་བསྟོད་པ་ཡིས། །འགྲོ་བས་ཀུན་མཁྱེན་མྱུར་དུ་ཐོབ་པར་ཤོག །བཅོམ་ལྡན་འདས་ཤཱཀྱའི་རྒྱལ་པོ་ལ་གསོལ་བ་འདེབས་པའི་ཚིགས་སུ་བཅད་པ་བཅོ་ལྔ་པ། དཔལ་ལྡན་ས་སྐྱ་པཎྜི་ཏས་ལྷ་སའི་གཙུག་ལག་ཁང་དུ་སྦྱར་བ ¡Ã འོ ( ¡¶ ལུ ¡· དང་པོའོ ) །། །།༄༅། །བདེ་བར་གཤེགས་པ་ཁམས་གསུམ་གྱི་མགོན་པོ་ལ་བསྟོད་པ་བཞུགས། ། ༄༅། །བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །འགྲོ་བའི་རྩ་ལག་འཕགས་པའི་གཙོ་དང་ལྷ་དབང་གྲུབ་པ་རིག་འཛིན་གྱི། །བསྟོད་ཚིག་སྣ་ཚོགས་དག་གིས་བྱེ་བ་ཕྲག་བརྒྱར་རྒྱུན་དུ་ཁྱོད་བསྟོད་མོད། །བདག་ཀྱང་ཐུབ་དབང་རྫོགས་པའི་སངས་རྒྱས་རྗེས་སུ་དྲན་ཕྱིར་གསོལ་བ་ཡི། །ཚིག་གི་མེ་ཏོག་སྙན་པའི་དྲི་ལྡན་སྤྲོ་བའི་སྙིམ་པས་གུས་པར་མཆོད། །སྲེད་མེད་བུ་དང་ཡིད་ཀྱི་སྲུབ་ཤིང་སྡེ། །རྩེ་གསུམ་འཆང་བ་པདྨོའི་སྐྱེ་གནས་ཅན། །འཇིག་རྟེན་སྐྱོང་བ་འཇིག་རྟེན་དོན་གཉེར་བ། །དེ་དག་འཇིག་རྟེན་པ་རྣམས་མཆོད་བྱར་འཛིན། ། གཞན་ལ་ཕན་དགོངས་འགྲོ་བའི་བླ་མ་མཆོག

།སྐྱོན་བྲལ་ཐུབ་པ་ཤེས་བྱ་ཀུན་གཟིགས་པ། །རྒྱལ་བའི་སློབ་མ་རང་རྒྱལ་རྒྱལ་བའི་སྲས། །མཁས་པ་མཐའ་དག་ཟས་གཙང་སྲས་ལ་དད། །སྐུ་ལ་སྐྱོན་མེད་གསུང་རབ་ཚངས་པའི་དབྱངས། ། ཐུགས་ནི་ཤེས་བྱ་ཀུན་ལ་མ་རྨོངས་པ། །ཡོན་ཏན་དཔག་ཡས་ཕྲིན་ལས་ལྷུན་གྱིས་གྲུབ། །ཚད་མར་གྱུར་པ་དེ་ལ་བདག་སྐྱབས་མཆི། ། ( ¡¶ ལུ ¡· + ཤཱཀྱའི་རྒྱལ་པོ་ལ་བསྟོད་པ་ཚིགས་སུ་བཅད་པ་དགུ་པ། ) སྐྱེ་དང་སྐྱེ་བ་ཀུན་ཏུ་སྐྱེ་བ་ན། །ཇི་སྲིད་སྐྱེ་བའི་འཕྲུལ་འཁོར་མ་ཞིག་པར། །དེ་སྲིད་སྐྱབས་ཀྱི་དམ་པ་སྐྱོབ་མཛད་ཁྱོད། །སྐྱེ་བོ་ཀུན་གྱི་སྐྱབས་སུ་གསོལ་བ་འདེབས། །བདག་ཀྱང་སྔ་མའི་བྱེད་པ་འགའ་ཡི་རྒྱུས ༑ ༑ རྨོངས་པ་འདུས་པ་གངས་རིའི་ཁྲོད་འདིར་སྐྱེས། །བླུན་ལ་དགའ་བ་བླུན་པོ་མཆོད་བྱར་འཛིན། །མཁས་པ་ཕལ་ཆེར་གཞི་མདོའི་རྩྭ་དང་འདྲ། །འོན་ཀྱང་བཤེས་གཉེན་དམ་པས་བཟུང་བ་དང༌། །སྐྱབས་གསུམ་དྲི་མེད་ཕྲིན་ལས་རྣམ་དག་པས། །མཁས་པ་དགའ་བར་བྱེད་པའི་ཡོན་ཏན་འགའ། །སོ་སོ་རང་གིས་རིག་པའི་ཤེས་རབ་སྐྱེས། །སྒྲ་དང་ཚད་མ་ཚིག་གི་སྡེབ་སྦྱོར་ལ། །གང་གི་བློ་གྲོས་ཤིན་ཏུ་རབ་སྦྱངས་པ། །སྐད་གཉིས་སྨྲ་བ་ཀུན་དགའ་རྒྱལ་མཚན་དཔལ། ། བཟང་པོ་བདེ་བར་གཤེགས་ལ་རྒྱུན་དུ་དད། །བདག་ནི་ཤེས་བྱ་ཀུན་ལ་རབ་མཁས་པས། །རྫོགས་པའི་སངས་རྒྱས་གསུང་གི་མཛོད་བཟུང་སྟེ། །ཆོས་ཀྱིས་ཕོངས་པའི་སྐྱེ་བོ་ཐམས་ཅད་ལ། །མཚུངས་མེད་ཆོས་ཀྱི་དགའ་སྟོན་འགྱེད་གྱུར་ཅིག ༑ བདེ་བར་གཤེགས་པ་ཁམས་གསུམ་གྱི་མགོན་པོ་ལ་གསོལ་བ་འདེབས་པའི་ཚིགས་སུ་བཅད་པ་དགུ་པ། གཙང་ལ་སྟོད་གྲོམ་པ་དཔལ་ལྡན་ས་སྐྱའི་དགོན་པར་གནས་པ། འཆད་པ་དང༌། རྩོད་པ་དང༌། རྩོམ་པའི་གནས་ལ་ཕྱིན་ཅི་མ་ལོག་པའི་སྣང་བ་ཐོབ་པ། ས་སྐྱ་པཎྜི་ཏས་སྦྱར་ ¡Ã བའོ ( ¡¶ ལུ ¡· བ་གཉིས་པའོ ) །། །།༄༅། ། ¡Ã འཇིག་རྟེན་དབང་ཕྱུག་ཐུགས་རྗེ་ཆེན་པོ་ལ་བསྟོད་པ་ཚིགས་བཅད་བཅུ་གཅིག་ ( ¡¶ ལུ ¡· འཕགས་པ་ཝ་ཏིའི་གསོལ་འདེབས་ ) བཞུགས། ། ༄༅། ། ¡Ã བླ་མ་དང་འཇམ་པའི་དབྱངས་ལ་གུས་པས་ཕྱག་འཚལ་ལོ།

། ( ¡¶ ལུ ¡· ན་མོ་ལོ་ཀི་ཤྭ་ར་ཡ། ) འཇིག་རྟེན་དབང་ཕྱུག་ལྷ་བརྒྱའི་གཙུག་གིས་ཞབས་མཆོད་ཅིང་ ༑ ཁ་བའི་དུམ་འཁྲུགས་ ( ¡¶ ལུ ¡· ལྟར་ ) འཁྲིགས་པའི་འོད་ལྟར་གསལ་བའི་སྐུ།། བུང་བའི་ཕྲེང་བས་ཀུན་ནས་བསྟེན་ ( ¡¶ ལུ ¡· མཛེས་ ) པའི་པདྨོ་འཆང༌། །མཆོག་སྦྱིན་དམ་པ་འགྲོ་བའི་རེ་བ་སྒྲུབ་མཛད་རྒྱལ། །སྤྱན་རས་གཟིགས་མགོན་རྒྱལ་སྲས་ཐུགས་རྗེ་ཅན། །སངས་རྒྱས་ཀུན་གྱི་ཐུགས་རྗེ་གཅིག་བསྡུས་པ། །གང་གི་མཚན་ནི་ཐུགས་རྗེ་ཆེ་ཞེས་བྱ། །ཉིད་ཀྱི་ཐུགས་རྗེས་བདག་ལ་ཅིས་མི་གཟིགས། ཁྱོད་ཀྱི་མཚན་ཙམ་དྲན་པས་ཀྱང༌། །ཉོན་མོངས་སྡུག་བསྔལ་ཞི་མཛད་ན། །སྐྱབས་མཆོག་ཁྱོད་ལ་བརྟེན་པ་བདག །སྡུག་བསྔལ་གྱུར་ལ་མི་གཟིགས་སམ། །ཉོན་མོངས་འཁྲུལ་པའི་ཕ་མ་ཡང༌། །བུ་ལ་བྱམས་པས་སྐྱོང་ལགས་ན། །ཐུགས་རྗེ་མངའ་བ་འགྲོ་བའི་ཡབ། །བདག་ཅག་ཇི་ལྟར་ཡལ་བར་འདོར། །ལྷ་ཡི་དཔག་བསམ་ཤིང་ལྟ་བུ། །སྙིང་རྗེ་མེད་ཀྱང་འགྲོ་བ་ཡི། །འདོད་པའི་བསམ་པ་སྒྲུབ་བགྱིད་ན། །བརྩེ་ལྡན་ཁྱོད་ཀྱིས་སྨོས་ཅི་འཚལ། །ལ་ལ་བརྩེ་ཡང་ཐབས་མི་མཁས ༑ ༑ ལ་ལ་ཐབས་མཁས་ཐུགས་རྗེ་མེད། །ཐབས་མཁས་ཐུགས་རྗེར་ལྡན་པ་ཁྱོད། །ཕོངས་པ་རྣམས་ལ་མི་གཟིགས་ན། །ད་ནི་མགོན་མེད་རྣམས་ཀྱི་སྐྱབས ༑ ༑ ཀྱེ་མ་སུ་ཞིག་མཛད་པར་འགྱུར། །ཚེ་འདི་ ( ¡¶ ལུ ¡· ཡང་ ) སྐད་ཅིག་རེ་རེས་འཛད ༑ ༑ ལུས་ཀྱང་ཉི་མ་རེ་རེས་རྒས། །གཉེན་རྣམས་ལས་ཀྱིས་སོ་སོར་འབྲལ ༑ ༑ དེ་བཞིན་ཕུང་པོའང་སོ་སོར་འཇིག །འགྲོ་བའི་ཕན་བདེ་འབྱུང་བའི་གནས ༑ ༑ བདེ་བར་གཤེགས་པའི་བསྟན་པ་ཡང༌། །མར་མེ་སྣུམ་ཟད་ཇི་བཞིན་དུ ༑ ༑ རིང་པོར་མི་ཐོགས་ནུབ་པར་འགྱུར། །སངས་རྒྱས་བསྟན་པའི་སྲོག་འཛིན་པའི ༑ ༑ སྡེ་སྣོད་འཛིན་པ་ཕལ་ཆེར་འདས། །ད་ནི་ཐུབ་པའི་དགོངས་མིན་པའི། ། ཆོས་ལྟར་བཅོས་པ་དུ་མ་བྱུང༌། །ཆོས་སྨྲ་རྣམས་ལའང་ཇི་ལྟར་དགོངས། །བདག་གིས་བགྱི་བ་གང་ཞིག་ལགས། །སེམས་ཅན་རྣམས་ལ་ཇི་ལྟར་གཟིགས། །ཐུགས་རྗེ་མངའ་བས་གསུང་དུ་གསོལ། །ཐུགས་རྗེ་ཆེན་པོ་ཐུགས་རྗེའི་བདག་ཉིད་ཅན།།

( ¡¶ ལུ ¡· + བདག་དང་འཁོར་བའི་སེམས་ཅན་ཐམས་ཅད་ཀུན། །ཐུགས་རྗེ་ཆེན་པོས་རྗེས་སུ་འཛིན་གྱུར་ཅིག༑ ) སྤྱན་རས་གཟིགས་ལ་བསྐུལ་ཞིང་གསོལ་བ་ཡི། །དགེ་བ་འདི་ཡིས་བདག་དང་འགྲོ་བ་ཀུན། །ཐུགས་རྗེ་མངའ་བས་རྗེས་སུ་འཛིན་ ( ¡¶ ལུ ¡· སྐྱོངས་ ) གྱུར་ཅིག ། འཕགས་པ་འཇིག་རྟེན་དབང་ཕྱུག་ཐུགས་རྗེ་ཆེན་པོ་ལ་གསོལ་བ་འདེབས་པའི་ཚིགས་སུ་བཅད་པ་བཅུ་གཅིག་པ། དཔལ་ལྡན་ས་སྐྱ་པཎྜི་ཏས་སྦྱར་བ་རྫོགས་སོ ༑༑ ༑༑ ༄༅། །ལྷ་སའི་བདེ་བར་གཤེགས་པ་རྣམས་ལ་བསྟོད་པ་བཞུགས། ། ༄༅། །བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །ཟླ་བ་ཁ་བ་ཀུནྡ་གངས་རིའི་མདོག །དྲི་མེད་མུ་ཏིག་རྡོ་ཐལ་དུང་འདྲའི་སྐུ། །འཇིག་རྟེན་དབང་ཕྱུག་དྲི་མས་མ་གོས་པ། །ཐུགས་རྗེ་མངའ་བ་ཁྱོད་ལ་བདག་སྐྱབས་མཆི། ། འདིར་སྨྲས་པ། བྱང་ཕྱོགས་ཀྱི་རྒྱུད། ཁ་བ་ཅན་གྱི་ལྗོངས། སྟོན་ཀའི་ནམ་མཁར་རི་བོང་འཛིན་པའི་བསིལ་བའི་འོད་ཟེར་ཤར་བ་ལྟར། ཆེས་ཆེར་དཀར་བའི་གངས་རི་དཔལ་དང་ལྡན་པའི་ཚོགས་ཀྱིས་ཀུན་ནས་བསྐོར་བ། རིའི་སྨན་ལྗོངས་ཁ་བའི་དུམ་བུ་འཁྲིགས་པའི་རྡུལ་གྱིས་གཏམས་པའི་ས་གཞིའི་ངོགས་ལ། པདྨའི་རྩ་ལག་སྐྱེ་རྒུའི་སྒྲོན་མ། དཔལ་ཀུན་ཏུ་འབར་པའི་ཚ་ཟེར་ཕོག་པས་རབ་ཏུ་བཞུ་བའི་ཆུ་ཀླུང༌། བསིལ་ཞིང་དྭངས་ལ་ཡིད་དུ་འོང་བའི་ཅ་ཅོའི་སྒྲ་སྙན་པ་སྒྲོགས་པ་དུ་མ་འབབ་པ། རིམས་ནད་རབ་ཏུ་འཕྲོགས་པའི་སྨན་རྣམ་པ་སྣ་ཚོགས་པའི་རྩ་བ་དང༌། སྡོང་བུ་དང༌། ཤུན་ལྤགས་དང༌། ལོ་འདབ་དང༌། མེ་ཏོག་དང༌། འབྲས་བུ་དུ་མའི་སྐྱེ་གནས། རྡོ་རྗེ་དང༌། ནོར་བུ་དང༌། སྤུག་དང༌། རྒྱལ་པོ་འཁྱིལ་བ་དང་ ༑ ཨནྡ་རྙིལ་དང༌། དངུལ་དང༌། ས་ལེ་སྦྲམ་ལ་སོགས་པ་རིན་པོ་ཆེའི་རིགས་དུ་མའི་འབྱུང་ཁུངས། བདེ་བར་གཤེགས་པ་ཉིད་ཀྱིས་དམ་པའི་ཆོས་བྱང་ཕྱོགས་དང་བྱང་ཕྱོགས་ཀྱི་ཆར་རྒྱས་པར་འགྱུར་རོ། །ཞེས་ལུང་བསྟན་པའི་བོད་ཀྱི་སའི་ཆ་འདིར། སྨོན་ལམ་གྲུབ་པ་བྱང་ཆུབ་སེམས་དཔའི་སྤྱོད་པ་ལ་གཅིག་ཏུ་གཞོལ་ཞིང་བསྙེན་བསྲིང་བ་དང་བྲལ་པའི་ཐུགས་རྗེ་ཅན།

གཏིང་མཐའ་མེད་པའི་འཁོར་བའི་རྒྱ་མཚོ་ལས་འཕགས་པའི་གང་ཟག་རིན་པོ་ཆེའི་གླིང་དུ་ཕྱིན་པར་བྱེད་པའི་དེད་དཔོན། ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྐྱབས་དང་སྐྱོབ་པ་བླ་ན་མེད་པ་སྤྱན་རས་ཀྱིས་གཟིགས་པ་ཙམ་གྱིས་མངོན་པར་མཐོ་བ་དང་ངེས་པར་ལེགས་པའི་རྒྱུར་འགྱུར་བ། རྒྱལ་བ་ཐམས་ཅད་ཀྱི་སྲས་ཀྱི་ཐུ་བོ། བྱང་ཆུབ་སེམས་དཔའ་ཆེན་པོ་འཕགས་པ་འཇིག་རྟེན་དབང་ཕྱུག་ཐུགས་རྗེ་ཆེན་པོའི་ཞབས་ལ་ཕྱག་འཚལ་ཞིང་དུས་ཐམས་ཅད་དུ་གསོལ་བ་འདེབས་སོ། །ཐུབ་པའི་གསུང་རབ་ཆར་སྤྲིན་ལས་སྐྱེས་ཤིང༌། །མཁས་པ་ཚོགས་པ་གངས་རིའི་ཁྲོད་ནས་བྱུང་ ༑ ༑ བློ་གསལ་དྭངས་པའི་ཆུ་གཙང་སྟོང་འདྲེས་པའི། །དཔལ་ལྡན་ཀུན་དགའི་གངྒཱ་རྒྱུན་ཕྱོགས་འབབ། །བདེ་གཤེགས་ཡོན་ཏན་རྒྱ་མཚོར་འཇུག་པ་དེ།། བཅོམ་ལྡན་ལྷ་སའི་སྐྱེད་ཚལ་འཆུ་འདོད་ཀྱང༌། །སྐྱེ་བོའི་ཚོགས་ཀྱི་གཅོང་རོང་ནང་ཞུགས་ཤིང༌། །སློབ་མ་འདུས་པའི་ཆུ་ལོན་དམ་པས་ན། །སྡེ་བཞིའི་ཡུར་བར་རེ་ཞིག་ཆུད་པར་དཀའ། །ཕྱི་ནས་གོ་སྐབས་རྩིག་པ་ལེགས་བསྒྲུབས་ཏེ། །སྣ་ཚོགས་ཐབས་ཀྱི་ཟོ་ཆུན་འཕྲུལ་འཁོར་ལ། །བྱེད་པ་དམ་པའི་སྐྱེས་བུས་མྱུར་བསྐུལ་ནས། །བྱ་བ་བསྒྲུབ་པའི་ཆུ་རྒྱུན་རབ་ཕབ་སྟེ། །དགོས་པ་མཆོག་གི་ལྡུམ་རར་ལེགས་བཅུས་ནས། །ཕྲིན་ལས་མེ་ཏོག་འབྲས་བུ་མྱུར་སྨིན་པར། །རྒྱལ་དང་རྒྱལ་བའི་སྲས་ལ་བདག་གསོལ་འདེབས། །སྒྲ་པ་ང་ཡིན་རྟོག་གེ་པ་ང་སྨྲ་བ་ངན་འཇོམས་ང་འདྲ་མེད། །སྡེབ་སྦྱོར་ངས་ཤེས་སྙན་ངག་ང་ཉིད་མངོན་བརྗོད་འཆད་ལ་འགྲན་མེད་ང༌། །དུས་སྦྱོར་ང་མཁས་ཕྱི་ནང་ཀུན་རིག་རྣམ་དཔྱོད་བློ་གྲོས་མཚུངས་མེད་ང༌། །དེ་འདྲ་གང་ཡིན་ས་སྐྱ་པ་སྟེ་མཁས་པ་གཞན་དག་གཟུགས་བརྙན་ཡིན། །ལྷ་སའི་བདེ་བར་གཤེགས་པ་ཐམས་ཅད་ལ། །རབ་ཏུ་བསྔགས་པའི་ཚིག་འགའ་གྱིས་ཤིག་ཅེས། །བློ་གྲོས་གསལ་ལྡན་བླ་མ་ལ་གུས་ཡིད། །ཆོས་སྨྲ་ཆོས་ཀྱི་དཔལ་གྱིས་བསྐུལ་ནས་བྲིས།། །།༄༅། །འཇམ་དཔལ་གྱི་བསྟོད་པའི་རྣམ་བཤད་བཞུགས།

། ༄༅། །བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །བློ་གྲོས་གཙུག་ན་ཡོན་ཏན་ནོར་བུའི་འོད་གསལ་ཞིང༌། །བདེན་གཉིས་རོ་འཛིན་སྟོང་ཉིད་ཕུད་སྒྲའི་སྒྲ་སྒྲོགས་ལ། །མཁྱེན་བརྩེའི་ཚ་ཟེར་ཕལ་རྒོལ་སྐྱེ་བོས་མི་བཟོད་པ། ། བློ་གསལ་རྒྱ་མཚོའི་རྒྱན་གྱུར་དཔལ་ལྡན་ཀླུ་དབང་རྒྱལ། །གང་གིས་རྒྱལ་བའི་ཡེ་ཤེས་ཆུ། །གཏིང་དཔག་དཀའ་བའི་རྒྱ་མཚོ་ལ། །དེ་ལྟ་དེ་མཁྱེན་དེ་ལྟ་ནའང༌། ། དད་པས་དེ་དོན་དེ་ཡིས་དཔགས། །འདི་དོན་རྒྱས་པར་བློ་ཞན་པ། །བདག་གིས་དབྱེ་བར་མི་ནུས་ཀྱང༌། །དམ་པའི་གྲོགས་ཀྱིས་བསྐུལ་བའི་ངོར། །ཅུང་ཟད་སྤེལ་བའྀ་རྣམ་བཤད་བྱ། །འདིར་བྱང་ཆུབ་སེམས་དཔའ་སེམས་དཔའ་ཆེན་པོ་འདིའི་སྒོ་གསུམ་གྱི་ཡོན་ཏན་གང་ཅིའང་རུང་བའི་ཆ་ཤས་ཙམ་ཡང་བདེ་བར་གཤེགས་པ་རྒྱ་མཚོ་དག་གིས་བསྔགས་པར་མཛད་ཀྱང་བས་པར་འགྱུར་བ་མི་མངའ་མོད། དེ་ལྟར་ནའང་ཀུན་རྫོབ་ཀྱི་ཆ་རྣམ་པར་བཟུང་སྟེ། ཡོན་ཏན་གྱི་རིགས་མདོ་ཙམ་ཞིག་བསྡུ་བར་བཞེད་ནས་བསྟོད་པ་འདི་མཛད་དོ། །འདིའི་རྣམ་པར་བཤད་པ་ཡང་

༑ སྒྲའི་བཤད་པ་དང་རྗེས་སུ་བསྟུན་ནས་སྒྲ་ཇི་བཞིན་པ་དང་ཇི་བཞིན་མ་ཡིན་པ་ལ་སོགས་པ་དང་སྦྱར་ཏེ་བཤད་ན་རྡོ་རྗེ་ཐེག་པ་དང་ཕ་རོལ་ཏུ་ཕྱིན་པ་ལ་གྲགས་པའི་ཡོན་ཏན་མཐའ་དག་གཞུང་འདི་ཉིད་དུ་འདུ་བར་རྩོམ་པ་པོ་ཉིད་ཀྱིས་དགོངས་ཀྱང༌། དེ་ཙམ་ཞིག་བཤད་ན་ཡི་གེ་མངས་པར་འགྱུར་བ་དང༌། རྡོ་རྗེ་ཐེག་པ་ལས་གྲགས་པ་འགའ་ཞིག་ཐུན་མོང་དུ་བཤད་དུ་མི་རུང་བས། འདིར་སྒྲ་ཇི་བཞིན་པའི་བཤད་པ་གཞུང་ན་ཇི་ལྟར་སྣང་བ་དེ་ལས་ཅུང་ཟད་ཅིག་ལྷག་པ་དང་བཅས་པ་བཤད་པར་བྱའོ། །དེ་ལ་ཐོག་མར་མཚུངས་མེད་བླ་མའི་ཞབས་ལ་ཕྱག་འཚལ་ནས། །ཞེས་བྱ་བ་ལ་སོགས་པ་སྟེ། འདི་ལ་ཡང་དགོས་པ་དང༌། བསྡུས་པ་དང༌། ཚིག་གི་དོན་གསུམ་ལས། དང་པོ་ནི་བཅོམ་ལྡན་འདས་ཀྱིས་མདོ་ལས ༑ དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་ཀྱི་མཚན་བསྐལ་པའམ་བསྐལ་པ་ལས་ལྷག་པར་བརྗོད་པ་བས། སྐྱེས་བུ་གང་ཞིག་གིས་འཇམ་དཔལ་ཞེས་བརྗོད་ན། དེ་ཉིད་དེའི་བསོད་ནམས་ཆེན་པོར་འགྱུར་རོ་ཞེས་གསུངས་པས་ན ༑ འཇམ་དཔལ་ཞེས་པའི་མིང་ཙམ་ལ་ཡང་བསོད་ནམས་དེ་སྲིད་ཡོད་ན། གང་གིས་དེའི་ཡོན་ཏན་ཡིད་ལ་བསམས་ཏེ་བསྟོད་པ་ངག་ཏུ་བརྗོད་ན་ལྟ་སྨོས་ཀྱང་ཅི་དགོས་སྙམ་དུ་དགོངས་ནས་རྩེ་གཅིག་པའི་ཐུགས་ཀྱིས་བསྟོད་པ་འདི་མཛད་དོ།། བསྡུས་པའི་དོན་ལ། ཀླད་དང༌། གཞུང་དང༌། མཇུག་གི་དོན་གསུམ་ལས། བར་པ་ལ་ ( ¡¶ ལུ ¡· + གསུམ་སྟེ་ ) སྐུ་བསྐྱེད་པའི་རིམ་པ་དང༌། གསུང་གསང་སྔགས་ཀྱི་བཟླས་པ་དང༌། ཐུགས་མཐར་ཐུག་གི་ཡོན་ཏན་ལ་བསྟོད་པའོ། །ནང་གསེས་ཀྱི་དབྱེ་བ་གཞུང་ཉིད་དུ་གསལ་ལོ། །ཚིག་གི་དོན་ལ་མཚུངས་མེད་ཅེས་པ་ནི་གང་གིས་རྩོམ་པ་པོ་ཉིད་ལ་འཇམ་པའི་དབྱངས་ཀྱི་གདམས་ངག་རྗེས་སུ་བསྟན་པ་དེ་ཉིད་མཚུངས་པ་མེད་པའི་བླ་མ་ཡིན་པས་དེ་ལ་ཕྱག་འཚལ་ནས་བསྟོད་པ་འདི་བརྗོད་ཅེས་སྦྲེལ་ལོ། །གང་ལ་བསྟོད་ན་སྐུ་གསུང་ཐུགས་ཀྱི་ཡོན་ཏན་རིམ་པ་བཞིན་སྨོས་པ། འཇམ་དཔལ་འཇམ་དབྱངས་འཇམ་པའི་རྡོ་རྗེ་སྟེ།

།དེ་ཉིད་དུས་གསུམ་གྱི་རྒྱལ་བ་ཐམས་ཅད་བསྐྱེད་པའི་ཡབ་སྟེ། དངོས་སུ་ན་དེ་དག་གི་སེམས་བསྐྱེད་པའི་སློབ་དཔོན་ཡིན་ལ། དོན་གྱིས་ན་བཅོམ་ལྡན་འདས་ཀྱིས་འཇམ་དཔལ་ནི་སྟོང་པ་ཉིད་ཀྱི་ཚིག་བླ་དྭགས་སོ། །སྤྱན་རས་གཟིགས་ནི་སྙིང་རྗེ་ཆེན་པོའི་ཚིག་བླ་དྭགས་ཏེ། སྟོང་པ་ཉིད་དང་སྙིང་རྗེ་ལས་དེ་བཞིན་གཤེགས་པ་འབྱུང་བར་འགྱུར་རོ་ཞེས་གསུངས་པ་བཞིན་ནོ། །དེ་ལྟ་བུའི་ཡུལ་དེ་ལ་བདག་ཁོ་ནར་མ་ཟད ༑ མུ་སྟེགས་བྱེད་ཀྱི་སྟོན་པས་ཀྱང་མཆོད་དོ་ཞེས་འཆད་པ་ནི། དྲག་པོ་ཞེས་བྱ་བ་ལ་སོགས་པ་སྟེ། འདི ( ¡¶ ལུ ¡· + འི་ ) དངོས་སུ་དྲག་པོ་ནི་དབང་ཕྱུག འཕྲོག་བྱེད་ནི་ཁྱབ་འཇུག དབྱིག་གི་སྙིང་པོ་ཚངས་པ། སྲེག་བྱེད་མེ་ལྷ། མིག་སྟོང་བརྒྱ་བྱིན་ཏེ་དེ་དག་གིས་ཕྱག་བྱས་པ་ཡིན་ལ། དོན་དུ་ན་དྲག་པོ་ལ་སོགས་པ་རིམ་པ་ལྟར་འདོད་ཆགས་དང༌། ཞེ་སྡང་དང༌། གཏི་མུག་དང༌། ཕྲག་དོག་དང༌། ང་རྒྱལ་ཡིན་ལ། གཙུག་གི་ནོར་བུ་ནི་ལྷ་ཆེན་པོ་དག་ལ་ཡོད་པ་ལྟར་ཉོན་མོངས་པ་དག་ལ་ཡོད་པའི་ཆོས་ཏེ། དེ་ཡང་ལེགས་པར་སྦྱར་བ་ལ་ཙཱུ་ཏཱ་མ་ཎི་ཞེས་བྱ་ལ། དེ་ཡང་ཙཱུ་ཏ་ནི་འཆི་འཕོ། དུཿཁ་མ་ན་ནི་ཡིད་མི་བདེ་བ་སྟེ། དེ་ལྟར་ན་འཁོར་བའི་རྒྱུ་ཉོན་མོངས་དང་འབྲས་བུ་སྡུག་བསྔལ་དག་སྟོང་པ་ཉིད་བསྒོམས་ན་ཞི་བར་འགྱུར་རོ་ཞེས་བྱ་བའི་དོན་ཏོ། །གཞན་ཡང་དེ་དག་ཏུ་མ་ཟད། འཇིག་རྟེན་ལས་འདས་པས་ཀྱང་མཆོད་པ་ནི། སངས་རྒྱས་ཞེས་པ་ཤླཽ་ཀ་གཉིས་ཏེ། དེ་ཡང་མདོ་ལས་ངེད་སངས་རྒྱས་ཐམས་ཅད་བསྐྱེད་པའི་ཡབ་ཅེས་པ་དང༌། བྱམས་པས་སྨྲས་པ ༑ ང་ལྟ་བུའི་ས་བཅུ་པས་འཇིག་རྟེན་གྱི་ཁམས་བཀང་སྟེ་རྩེ་གཅིག་ཏུ་བལྟས་ཀྱང་ ༑ བྱང་ཆུབ་སེམས་དཔའ་འཇམ་དཔལ་གྱི་གོམ་པ་འདོར་འཇོག་ཀྱང་མི་ཤེས་སོ་ཞེས་པ་དང༌། ཤཱ་རིའི་བུ་ལ་སོགས་པ་དགྲ་བཅོམ་པ་ལྔ་བརྒྱ་ཙམ་འཇམ་དཔལ་གྱི་གསུང་མཉན་པའི་ཕྱིར་ལྷགས་སོ་ཞེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཁྱོད་ཀྱིས་འགྱོད་པ་ནི་ཕྱོགས་བཅུའི་སངས་རྒྱས་རྣམས་ལ་བསྐལ་པར་བཤགས་ཀྱང་མི་འདག་གི

འོན་ཀྱང་འཇམ་དཔལ་གཞོན་ནུར་གྱུར་པ་ལ་སྐྱབས་སུ་སོངས་ཤིག་དང་དེས་སྟོན་པར་འགྱུར་རོ་ཞེས་གསུངས་པ་བཞིན་ནོ། །དེས་ན་བདག་ཀྱང་སྙན་ངག་མེ་ཏོག་སྙིམ་པས་མཆོད་ཅེས་སྦྲེལ་ཏེ། སྙིམ་པའི་མེ་ཏོག་ལ་དབྱིབས་ལེགས་པ་དྲི་ཞིམ་པ་ཉེ་བར་མཁོ་བའི་ཆོས་གསུམ་ཡོད་པ་ལྟར། བསྟོད་པ་འདིའང་བསྡེབས་ལེགས་པས་རྣར་སྙན་པ། དོན་དང་ལྡན་པས་ཡིད་དུ་འོང་བ། སྐབས་སུ་བབ་པས་ཉེ་བར་མཁོ་བའི་ཆོས་གསུམ་དང་ལྡན་པས་བསྟོད་དོ་ཞེས་པའོ། །ད་ནི་བསྐྱེད་པའི་རིམ་པ་སྐུའི་ཡོན་ཏན་ལས་དཔགས་ཏེ་བསྟོད་པ་ལ། ཐོག་མར་ཨ་ར་པ་ཙ་ན་ཞེས་གང་གྲགས་པ་དེའི་ཡོན་ཏན་ནི་བཙོ་མའི་གསེར་དང་ཞེས་བྱ་བ་ལ་སོགས་པ་སྟེ། འདིའི་དོན་ཡང་མདོ་ལས། དུ་བ་ལས་ནི་མེར་ཤེས་ཤིང༌། །ཆུ་སྐྱར་ལས་ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པ་ལྟར་ཁ་དོག་དང་ཕྱག་མཚན་ལ་སོགས་པའི་ཁྱད་པར་ལས་ཡོན་ཏན་གྱི་བྱེ་བྲག་གོ་བར་ནུས་པ་སྟེ། བླ་མས་སྟོན་པར་འགྱུར་བ་དང་ཡི་གེ་མངས་པས་འཇིགས་པས་དེའི་རིགས་ཅན་མཐའ་དག་འདིར་མི་བྲིའོ། །འཇམ་དཔལ་གྱི་བྱེ་བྲག་གཞན་ལ་བསྟོད་པ། རབ་དཀར་ཨནྡ་རྙིལ་དང་ཞེས་པ་སྟེ། འཇམ་དཔལ་དཔའ་བོ་གྲུབ་པ་ལ་སོགས་པ་འགའ་ཞིག་གངས་རི་ལྟར་དཀར་བ་དང༌། དེ་བཞིན་དུ་ལ་ལ་ཨནྡ་རྙིལ་ལྟར་སྔོ་བ་དང༌། མ་རྒད་ལྟར་ལྗང་བ་དང༌། ལི་ཁྲི་ལྟར་དམར་བ་དང༌། གཞི་ཐ་དད་ཀྱི་ཤེལ་ལྟར་ཕྱེད་གཟུགས་དང༌། ཕུག་རོན་གྱི་མགྲིན་པ་ལྟར་དུ་མའི་མདངས་དང་ལྡན་པ་ཡིན་ལ། ཆོས་ཐམས་ཅད་ངོ་བོ་ཉིད་མེད་པར་ཐུགས་སུ་ཆུད་པས་ནམ་མཁའི་ཁམས་ཀུན་ ( ¡¶ ལུ ¡· - ཀུན་ ) གོམ་པ་གཅིག་གིས་གནོན་པར་ནུས་ལ། ཡོན་ཏན་གྱི་ཁྱད་པར་དུ་མ་བརྙེས་པས་ཕྱག་མཚན་དུ་མས་སྒེག་པའོ། །མཚན་གྱི་དོན་ལ་བསྟོད་པར་བཞེད་ནས་སངས་རྒྱས་ཐམས་ཅད་ཅེས་པ་སྟེ། འདིའི་དོན་ཡང་ ༑ དུས་གསུམ་དུས་མེད་རྟོགས་པ་པོ། །ཞེས་གསུངས་པ་ལྟར་དུས་གསུམ་དུས་མེད་རྟོགས་པའི་བརྡར་སངས་རྒྱས་ཐམས་ཅད་

¡Ã སྐྱེད་པའི་ ( ¡¶ ལུ ¡· ཀྱི་ ) ཡབ་ཏུ་གྱུར་ཀྱང་བྱིས་པ་ལོ་བརྒྱད་དམ་བཅུ་དྲུག་ལོན་པ་ལྟར་སྣང་བས་བྱིས་པའི་གཟུགས་སུ་འཛིན་ལ། ཚངས་པར་སྤྱོད་པ་གཞོན་ནུའི་ས་པ་ཡིན་པས་འཇམ་དཔལ་གཞོན་ནུ་ཞེས་སྨོས་ཀྱང་བྱང་ཆུབ་སེམས་དཔའི་རྒན་རབས་སུ་གྲགས་པ་སྤྱན་རས་གཟིགས་དང༌། ཕྱག་ན་རྡོ་རྗེ་དང༌། ཀུན་གྱི་སྒྲས་བྱང་ཆུབ་སེམས་དཔའ་གཞན་རྣམས་ཀྱི་ཡང་བླ་མ་སྟེ་བཙུན་པ་ཟླ་བས་ཇི་སྐད་བཤད་པ་བཞིན་ནོ། ། གཞན་ཡང་འཇམ་དཔལ་ཁྲོ་བོའི་ཆ་ལུགས་ལ་བསྟོད་པ་འཇམ་པའི་མཚན་ལྡན་ཞེས་པ་ཤློ་ཀ་གཉིས་ཏེ། འདིའི་དོན་ཡང་བཅོམ་ལྡན་འདས་ཀྱིས། གདུག་ཅིང་གཏུམ་པའི་སེམས་ལྡན་ལ། །ཞི་བ་ཉེ་བར་མི་སྦྱོར་ཏེ། །འདི་མཁྱེན་རྡོ་རྗེ་འཆང་བ་ཡིས། ཁྲོ་བོ་དེ་བཞིན་གཤེགས་སྐུར་གྱུར། །ཞེས་གསུངས་པ་ལྟར་རོ། །གདུལ་བྱ་འགའ་ཞིག་ལ་གཤིན་རྗེ་གཤེད་ཅེས་བྱ་བར་གྱུར་ཏེ། ཇི་སྐད་དུ། བཅོམ་ལྡན་འཇམ་པའི་དབྱངས་འདི་ནི། ཁྲོ་བོར་གྱུར་ན་གཤིན་རྗེ་གཤེད། །དེ་མཐོང་ནས་ནི་ཁྲོ་བོ་གཞན། །ཐམས་ཅད་ཀུན་གྱི་ལག་ཆ་ཤོར། །ཞེས་གསུངས་པ་བཞིན་ནོ། ། གཞན་ཡང་རྣམ་པར་འཕྲུལ་པ་བསམ་གྱིས་མི་ཁྱབ་པ་ཉིད་དུ་དགོངས་ནས་བསྟོད་པ ༑ ལ་ལར་དཀྱིལ་འཁོར་གཙོ་བོ་ཞེས་བྱ་བ་ལ་སོགས་པ་ཤློ་ཀ་གཉིས་ཏེ། འདིའི་དོན་ཡང་བཅོམ་ལྡན་འདས་ཀྱིས། གང་དང་གང་གི་རྣམ་པ་ཡིས། །སྐྱེས་པ་རྣམས་ཀྱི་ཡིད་སྦྱོར་བ། །དེས་ན་དེ་ཡི་བདག་ཉིད་འགྱུར། །སྣ་ཚོགས་གཟུགས་ནོར་དེ་བཞིན་ནོ། །ཞེས་གསུངས་པ་ལྟར། གདུལ་བྱའི་བྱེ་བྲག་གིས་འཇམ་པའི་དབྱངས་ཉིད། གསང་བ་འདུས་པའི་དཀྱིལ་འཁོར་གྱི་གཙོ་བོར་གྱུར་ལ། དེ་ཉིད་འདུས་པའི་འཁོར་དུ་གྱུར་ཅིང༌། འཇིག་རྟེན་གྱི་ཁམས་གཞན་ན་སངས་རྒྱས་ནས་ཆོས་ཀྱི་འཁོར་ལོ་བསྐོར་ལ། གདུལ་བྱ་འགའ་ཞིག་ལ་བྱང་ཆུབ་སེམས་དཔར་བསྟན་ནས། སྤྲུལ་པ་ ¡Ã སངས་རྒྱས་ ( ¡¶ ལུ ¡· རྒྱར་ ) འགྱེད་པ་དང༌། དེ་བཞིན་དུ་ལ་ལར་ཉན་ཐོས་དང་རང་སངས་རྒྱས་དང་བརྟུལ་ཞུགས་བཟང་པོ་སྟེ། དགེ་སློང་དང་

༑ དགེ་བསྙེན་དང༌། ལ་ལར་འཇིག་རྟེན་པའི་ཆེན་པོར་སྤྲུལ་པ་དང༌། སོགས་ཀྱི་སྒྲས། རི་བོང་དང༌། སྟག་དང༌། ས་དང༌། ཆུ་ལ་སོགས་པས་དོན་མཛད་པ་སྟེ། ཇི་སྐད་དུ། རི་བོང་སྟག་དང་སེང་གེ་དང༌། །གླང་པོ་རྣམས་ཀྱི་གཟུགས་སུ་ཡང༌། ། སྙིང་རྗཻས་ཕན་པའི་སེམས་ཀྱིས་ནི། །ཕྱག་རྒྱ་གྲུབ་པ་སྐྱེ་བར་འགྱུར། །ཞེས་པ་བཞིན་ནོ། །ད་ནི་གསང་སྔགས་ཀྱི་བཟླས་པ་ལ་བསྟོད་པར་བཞེད་ན། འཇམ་པའི་གསུང་ལྡན་རིག་བྱེད་འདྲེན་པའི་དབྱངས། །ཞེས་བྱ་བ་ལ་སོགས་པ་གསུངས་ཏེ ༑ འདིའི་དོན་བཅོམ་ལྡན་འདས་ཀྱིས་གསུང་གི་རིག་སྔགས་ཀྱི་རྣམ་འཕྲུལ་དུ་མས་སེམས་ཅན་གྱི་མ་རིག་པའི་མུན་པ་སེལ་བར་མཛད་པ་སྟེ། དེ་ཡང་འཇམ་པའི་གསུང་ཞེས་པའི་སྒྲ་ལེགས་པར་སྦྱར་བ་ལས་མཉྫུ་ཝཱ་གི་ཞེས་འབྱུང་བའི་སྒྲ་ལས་དྲངས་ན། ན་མོ་མཉྫུ་ཤྲཱི་ཀུ་མ་རཱ་ཡ། ཞེས་པ་ལ་སོགས་པ་དང༌། ཨོཾ་ཝཱ་གཱི་ཤྭ་རི་མུྃ་ཞེས་བྱ་བ་ལ་སོགས་པ་དུ་མ་ཞིག་ཡོད་དོ་ཞེས་སློབ་དཔོན་གྱིས་དགོངས་སོ ༑༑ གཞན་ཡང་རིག་བྱེད་འདྲེན་པ་ཞེས་པ་ནི་བྲམ་ཟེ་རྣམས་ཀྱི་རིག་བྱེད་འདོན་པའི་ཐོག་མར། ཨོཾ་ཞེས་པ་ནས་འདྲེན་པས་ན། ཨོཾ་གྱི་དོན་དེ་གསང་སྔགས་ཐམས་ཅད་ཀྱིའང་ཐོག་མར་སྦྱར་རོ། །ཡི་གེ་ལྔ་ནི་ཆོས་རྣམས་ཀུན་གྱི་སྒོ་ཞེས་པ་ནི ༑ ཨ་ར་པ་ཙ་ན་ཞེས་བྱ་བའི་དོན་ཏེ། འདི་ལ་སྒྲའི་བཤད་པ་མདོ་རྒྱུད་དག་ལས་བསམ་གྱིས་མི་ཁྱབ་པ་ཅིག་གསུངས་ལ། སྒྲ་པ་དག་གིས་བཤད་ན་ཤེས་བྱ་ཇི་ལྟ་བ་དང་ཇི་སྙེད་ ( ¡¶ ཞ ¡· + མཁྱེན་ ) པ་མཐའ་དག་ལ་འཇུག་པའི་ཆོས་ཀྱི་སྒོར་འགྱུར་རོ་ཞེས་གསུང་ཡང༌། འདིར་འབུམ་དང་ཉི་ཁྲི་ལ་སོགས་པ་ནས་འབྱུང་བ་ལྟར་བཤད་ན ༑ ཨ། ཨ་ནུཏྤན་ནི་མ་སྐྱེས་པ། ར། བི་ར་ཛ་ནི་རྡུལ་དང་བྲལ་བ། པ། པ་ར་མ་ཨ་ཐ་ནི་དོན་དམ་པ། ཙ། ཨ་ཙཱུ་ཏ་ནི་འཆི་འཕོ་མེད་པ། ན། ནཱ་མ་ཙི་ཀ་ཏ་ནི་མིང་མེད་ཅིང་མིང་དང་བྲལ་བ་སྟེ། ཨ་ཞེས་བྱ་བ་ནི་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ལ་སོགས་པ་རྒྱ་ཆེར་གསུངས་སོ།

།གཞན་ཡང་རྒྱུད་དག་ལས། ཨ ༑ ¡Ã ཨ་ནཱཏྨ་ ( ¡¶ ཞ ¡· ཨད་མ་ ) ནི་བདག་མེད་པ། ར། རཱ་ག་ནི་འདོད་ཆགས་དང་བྲལ་བ་ཞེས་བྱ་བ་ལ་སོགས་པ་གསུངས་ལ། གཞན་ལས་ཀྱང་བཤད་ཚུལ་དུ་མ་ཞིག་འབྱུང་མོད་ཀྱི་མ་བྲིས་སོ། །བློ་མཆོག་ཡི་གེ་གཅིག་པ་ནི་ལེགས་པར་སྦྱར་བ་ལས་བློ་ལ་དྷཱིཿཞེས་ཟེར་བས་སོ། །དེས་ན་དེ་དག་གིས་ནི་འདི་སྐད་སྟོན་ཏེ། རིག་བྱེད་ཀྱི་ཨོཾ་དང་ཡི་གེ་ལྔས་ཨ་ར་པ་ཙ་ན་དང༌། བློ་མཆོག་གིས་དྷཱིཿསྟེ། བཅོམ་ལྡན་འདས་ཀྱིས་གསང་སྔགས་ཉིད་བསྡུས་པ་ཡིན་ནོ། །ཨོཾ་གྱི་ང་རོ་ཞེས་བྱ་བ་ལ་སོགས་པ་ནི་ཁྲོ་བོའི་གསང་ ( ¡¶ ཞ ¡· - གསང་ ) སྔགས་ཏེ། དེ་ཡང་ཡི་གེ་སུམ་ཅུ་སོ་གཉིས་པ་དང་བདུན་པ་ལ་སོགས་པ་དུ་མ་ཞིག་གྲགས་ཏེ། འདིའི་དོན་གཏིང་དཔག་དཀའ་བས་རབ་ཟབ་ཅེས་སྨོས་ཏེ། འོན་ཀྱང་རྒྱུད་ཀྱི་སྐབས་སུ་འཆད་པར་འགྱུར་བས་འདིར་མི་བྲྀའོ། །གཞན་ཡང་མཚན་གྱི་སྒྲས་སྐུ་བཞི་ལ་བསྟོད་པ་ཆོས་སྐུ་ཞེས་བྱ་བ་ལ་སོགས་པ་སྟེ། འདིའི་དོན་ཡང་མཉྫུ་ཞེས་བྱ་བ་འཇམ་པའི་སྒྲས་རྟེན་སྤྲོས་བྲལ་ཆོས་ཀྱི་སྐུ་སྤྱིར་བསྟན་པ་དང༌། རྡོ་རྗེའི་སྒྲས་ཟག་པ་མེད་པའི་བདེ་བ་དང་ལྡན་པ་ལོངས་སྤྱོད་རྫོགས་པ་དང༌། དཔལ་གྱི་སྒྲས་གཞན་དོན་ཕུན་སུམ་ཚོགས་པ་སྤྲུལ་པའི་སྐུ་དང༌། དབྱངས་ཀྱི་སྒྲས་ཡེ་ཤེས་ཀྱིས་བསྡུས་པའི་ངོ་བོ་ཉིད་ཀྱི་སྐུ་སྟེ། དེ་དག་གིས་ཆོས་སྐུ་དང་ལོངས་སྐུ་ནི་གཞུང་ཉིད་ལས་འཇམ་པའི་ངང་ལས་ཞེས་པ་དང༌། རྡོ་རྗེའི་སྐུ་ཞེས་པས་དངོས་སུ་བསྟན་ལ། ཕྱི་མ་གཉིས་ནི་ཤུགས་ཀྱིས་བསྟན་ཏེ། ཟུང་འཇུག་ཅེས་པ་ནི་བསོད་ནམས་དང་ཡེ་ཤེས་ཀྱི་ཚོགས་གཉིས་དབྱེར་མེད་པ་སྟེ། དེ་ཉིད་ཤྲཱྀ་ཞེས་པ་དཔལ་ལ་ཡོད་པའི་དོན་ཡིན་ནོ ༑ ༑ ཡེ་ཤེས་ལྔ་ནི་ཐུགས་ཀྱི་ཡོན་ཏན་ཡིན་ལ་དེ་གཞན་ལ་སྟོན་པ་ནི་ཨ་ར་པ་ཙ་ན་ཞེས་པའི་ང་རོ་ལྔ་འབྱུང་ལ། དེ་ཉིད་གྷོ་ཥ་ཞེས་པ་དབྱངས་ཀྱི་དོན་ཡིན་ནོ། །དེ་ལྟ་བུའི་མཚན་གྱི་དོན་ ¡Ã གྱིས་ཡོན་ཏན་ ( ¡¶ ལུ ¡· - གྱིས་ཡོན་ཏན་ ) གྱི་ཁྱད་པར་སྟོན་པ་ཡང་

༑ འཇམ་དཔལ་འཇམ་དབྱངས་འཇམ་པའི་རྡོ་རྗེ་ལ། །དད་པས་བསྟོད་པ་འདིས་ནི་བརྗོད་པར་བགྱི། །ཞེས་སྔར་སྨོས་པའི་དོན་ཉིད་དོ། །དེ་ལྟ་བུའི་ཡུལ་དེ་ལ་བསྟོད་པའི་དགོངས་ ( ¡¶ ལུ ¡· དགོས་ ) པ་ཡང༌། སངས་རྒྱས་གངྒཱའི་ཞེས་གསུངས་ཏེ ༑ དེའི་དོན་ཡང་མདོ་ལས། དེ་བཞིན་གཤེགས་པ་གངྒཱའི་ཀླུང་གི་མཚན་བསྐལ་པ་ལས་ལྷག་པར་བརྗོད་པ་བས། གང་གིས་འཇམ་དཔལ་ཞེས་བརྗོད་ན་དེ་ཉིད་དེའི་བསོད་ནམས་ཆེན་པོར་འགྱུར་རོ། །ཞེས་གསུངས་པ་བཞིན་ནོ། །དེ་ཡང་ངེས་པའི་དོན་གྱི་མདོ་སྡེ་ལས་གསུངས་སོ་ཞེས་སྟོན་པ་ནི། བདེན་པར་གསུངས་ཀྱིས་ཞེས་བྱ་བ་སྦྲེལ་ལོ། །གཞན་ཡང་ཡོན་ཏན་ཟད་མི་ཤེས་པ་ཉིད་དུ་བསྟན་ ( ¡¶ ཞ ¡· བསྟོད་ ) པ་ནི། སྐོམ་པས་ཉེན་པ་ཞེས་བྱ་བ་ལ་སོགས་པ་ཤློ་ཀ་གཉིས་ཏེ་རྟོགས་པར་སླའོ། །ད་ནི་འདི་ ¡Ã སྙམ་དུ་དེ་ ( ¡¶ ཞ ¡· - སྙམ་དུ་དེ་ ) ལྟ་བུའི་ཡོན་ཏན་དཔག་ཏུ་མེད་པ་དེས་སེམས་ཅན་རྣམས་ལ་ཕན་བདེའི་བྱེད་པ་ཇི་ལྟ་བུ་ཞིག་ཏུ་འགྱུར་སྙམ་ན ༑ དེའི་རྟོགས་པ་བསལ་བའི་ཕྱིར་སྲིད་པར་འདོད་པ་ཞེས་བྱ་བ་ལ་སོགས་པ་སྨོས་ཏེ། འདིའི་དོན་ཐེག་པ་འདིར་མ་ཞུགས་པའི་མུ་སྟེགས་བྱེད་སྲིད་པ་ལ་བདེ་བར་འདོད་པ་དེ་དག་ཀྱང་སྡུག་བསྔལ་གྱིས་གདུངས་པ་ཐུགས་རྗེའི་བསིལ་ཟེར་གྱིས་ཞི་བར་མཛད་ལ། ཆོས་འདི་པར་གཏོགས་པ་དག་ཀྱང་རེ་ཞིག་རང་དགའ་བའི་འབྲས་བུ་གསུམ་ལ་བཀོད་ནས། མཐར་ཐམས་ཅད་ཀྱང་ཤེས་བྱ་མ་ལུས་པར་ཐུགས་སུ་ཆུད་པའི་བླ་ན་མེད་པ་ཉིད་ཀྱི་ས་ལ་འགོད་ལ། དེ་ཉིད་ཀྱིས་ན་སྐུ་གསུང་ཐུགས་ཀྱི་ཕྲིན་ལས་གང་ལ་ཅིས་འདུལ་དེ་ལ་དེའི་རྣམ་པར་ ( ¡¶ ལུ ¡· པས་ ) སེམས་ཅན་གྱི་བསམ་པ་འགེངས་པས་ན་མཐའ་ཡས་སོ་ཞེས་བྱ་བའི་དོན་ཏོ ༑ ༑ ད་ནི་དེ་ལྟར་དངོས་དང་ཤུགས་སུ་ཐོབ་བྱའི་ཡོན་ཏན་དང༌། ཐོབ་བྱེད་ཀྱི་ཐབས་བསྟན་པར་ ( ¡¶ ལུ ¡· པའི་ ) སྐབས་སུ་བབ་པའི་བསྟོད་པ་ཉིད་རྫོགས་ནས། མཐར་ཕྱིན་པའི་བྱ་བ་ཡོངས་སུ་བསྔོ་བ་ནི། འབྲས་བུ་འཇམ་དཔལ་ཡང་ཉི་མ་ལྟར་ཐམས་ཅད་དུ་འཆར་བར་གྱུར་ཅིག་ཅེས་བྱ་བ་དང༌།

ལམ་ཟུང་འཇུག་ཀྱང་ ( ¡¶ ལུ ¡· - ཀྱང་ ) སྒྲོན་མ་བཞིན་མ་རིག་པ་སེལ་བར་གྱུར་ཅིག་ཅེས་བྱ་བ་དང༌། གང་ཟག་བདག་ཀྱང་འཇམ་དཔལ་ལྟར་སེམས་ཅན་གྱི་མགོན་དུ་གྱུར་ཅིག་ཅེས་བྱ་བ་གསུམ ༑ དེ་ལྟར་དང༌། སྐྱེ་བ་དང༌། བྱང་ཆུབ་ཅེས་བྱ་བས་རིམ་པ་ལྟར་སྟོན་ཏོ། ། དེ་ལྟར་དེ་དག་གིས་དངོས་སུ་སྟོན་པ་གཞུང་ཡི་གེའི་དོན་བཤད་ནས། ཤུགས་ལ་སྟོན་པ་ངག་མངོན་པར་རྟོགས་པའི་དོན་ནི་འདི་ཡིན་ཏེ། མཚུངས་མེད་བླ་མའི་ཞབས་ལ་ཞེས་བྱ་བ་ལ་སོགས་པས་བསྐྱེད་པའི་རིམ་པ་སྔོན་དུ་འགྲོ་བ་ཚོགས་གཉིས་བསགས་པ་དང༌། བཙོ་མ་གསེར་དང་ཞེས་བྱ་བ་ལ་སོགས་པས་དངོས་གཞི་ལམ་བསྐྱེད་པའི་རིམ་པ་ཨ་ར་པ་ཙ་ན་དང་དཔའ་བོ་གྲུབ་པ་ལ་སོགས་པ་ཞི་བ་མཐའ་དག་དང༌། འཇམ་པའི་མཚན་ལྡན་ཞེས་པ་ལ་སོགས་པས་རྡོ་རྗེ་འཇིགས་བྱེད་དང་གཤིན་རྗེ་གཤེད་ལ་སོགས་པ་ཁྲོ་བོའི་མངོན་རྟོགས་མཐའ་དག་དང་ ༑ དེ་ལྟར་ལམ་བསྒོམས་ནས་གསང་སྔགས་ཟློས་པ་ན། འཇམ་པའི་གསུང་ལྡན་ཞེས་བྱ་བ་ལ་སོགས་པས་ཞི་བའི་སྔགས་དང༌། ཨོཾ་གྱི་ང་རོ་ཞེས་བྱ་བ་ལ་སོགས་པ་ཁྲོ་བོའི་སྔགས་སྟོན་ལ། ལམ་རྫོགས་པའི་རིམ་པ་ནི། གཞུང་དེ་དག་ལ་མན་ངག་གི་བཤད་པས་གོ་བས་འདིར་མི་སྤྲོའོ། །དེ་ལྟར་ལམ་རིམ་པ་གཉིས་བླ་མའི་མན་ངག་དང་ལྡན་པས་བསྒོམས་ན་འབྲས་བུ་སྐུ་བཞི་ཡེ་ཤེས་ལྔ་ལྡན་ཐོབ་བོ་ཞེས་སྟོན་པ་ནི། ཆོས་སྐུ་རབ་ཏུ་ཞི་བ་ཞེས་བྱ་བ་ལ་སོགས་པས་འཆད་པར་འགྱུར་རོ

༑ ༑ དེ་ལྟར་ན་མཚན་གྱི་དོན་ ( ¡¶ ལུ ¡· + ཡང་ ) རྒྱུད་གསུམ་གྱི་འཁོར་ལོ་ཞེས་བྱ་བའི་དོན་ཡང་དེ་ཉིད་ཡིན་ཏེ། རྒྱུ་དང༌། ལམ་དང༌། འབྲས་བུ་གསུམ་བར་མ་ཆད་པར་འཁོར་ལོ་ལྟར་འཇུག་པའི་ཚུལ་གྱིས་འཇམ་པའི་དབྱངས་ལ་བསྟོད་པ་ཡིན་ནོ། ། འདིའི་དོན་ཁོ་བོས་ཕྱོགས་ཙམ་ཞིག་བསྙད་པར་ཟད་ཀྱི། རྒྱས་པར་ཡི་གེ་མངས་པས་འཇིགས་པ་དང༌། འགའ་ཞིག་ཐུན་མོང་དུ་བཤད་དུ་མི་རུང་བས་འདིར་མ་སྤྲཽས་སོ། །དེ་ལྟར་ན་བདག་ཉིད་ཆེན་པོ་འདི་ནི་སྡེབ་སྦྱོར་ཁོ་ན་ལ་མཁས་པར་མ་ཟད་ཀྱི། དོན་གྱི་ཆ་དག་ལ་ཡང་སྔར་འདས་པའི་མཁས་པ་ཆེན་པོ་རྣམས་ཀྱིས་ཀྱང་དྲན་པའི་ཡུལ་དུ་བྱེད་མ་མྱོང་བ་དག་ལ་ཡང་མཁྱེན་པ་རྒྱས་པས་ན་ངེས་པར་འདི་ནི་གང་ལ་བསྟོད་པའི་ཡུལ་ཉིད་ལས་འདི་ལྟར་བྱུང་བའི་སྤོབས་པ་བརྙེས་པ་ཡིན་ནོ། །དེ་ལྟར་རྣམ་བཤད་ངག་གི་ཟླ་ཟེར་གང༌། །བསྟོད་དབྱངས་རྒྱ་མཚོའི་ངོགས་སུ་ལེགས་སྤྲོས་པས། །ཚིག་གི་ཀུ་མུད་རྣམ་པར་ཕྱེ་བ་ལས། །བྱུང་བའི་དོན་འདི་སྦྲང་རྩིའི་དམ་པ་ཡིན། །གང་ཞིག་མཐོང་བས་ཡང་དག་ཉིད་རྟོགས་ལ།། དེ་ལ་གནས་པས་ཆོས་ཚུལ་རྒྱ་མཚོའི་དོན། །ཉེར་རྟོགས་ཚིག་གི་སྤོབས་པ་མི་ཟད་པ ༑ ༑ འཇམ་དབྱངས་དཔལ་ལྡན་ས་གསུམ་བླ་མར་གྱུར། །དྲན་པས་སྤྲོ་བའི་ཆུ་ཀླུང་འཕེལ་འགྱུར་ཞིང༌། །བསམས་པས་ཤེས་བྱའི་གནས་ལ་མི་འཇིགས་ལ། ། བསྒོམས་པས་ཡང་སྲིད་རྣམ་པར་གྲོལ་འགྱུར་བ། །བློ་མཆོག་ཁྱེད་ལ་སུ་ཞིག་བསྟེན་མི་བགྱིད། །བདག་བློའི་འདམ་རྫབ་ཤིན་ཏུ་མི་གཙང་ཡང༌། །བླ་མའི་གསུང་རབ་ས་བོན་དྲི་མེད་པས། །ཚིག་འབྲེལ་མེ་ཏོག་དྲི་ངད་ལྡན་པ་འདི། །བློ་གསལ་བུང་བས་བསྟན་ན་དགེ་བར་འགྱུར། །དཔལ་ལྡན་ཡོན་ཏན་དཔག་ཡས་དྲི་མེད་ནོར་བུའི་ཕྲེང་བས་མངོན་སྤྲས་རྒྱལ་ཡུམ་གྱི། །རྣམ་ཐར་ཟབ་ཡངས་ངོ་མཚར་རྨད་བྱུང་སྤྱོད་པའི་དམ་པ་ཕྱོགས་ཙམ་རྣམ་བཤད་པ། །ལེགས་པར་ཕྱེ་ལས་བདག་གི་རྒྱུད་ལ་བསོད་ནམས་རྣམ་དག་མཁའ་ལྟར་མུ་མེད་གང༌། །ཐོབ་པ་དེ་ཡིས་འགྲོ་

¡Ã བས་ཀུན་དགའ་བ་ཡི་ ( ¡¶ ཞ ¡·¡¶ ལུ ¡· བ་འདི་ཀུན་དགའ་བའི་ ) རྒྱལ་མཚན་མཚུངས་པ་མེད་འཛིན་ཤོག །བདག་ཉིད་ཆེན་པོ་གྲགས་པ་རྒྱལ་མཚན་གྱིས་མཛད་པའི་འཇམ་པའི་དཔལ་གྱི་བསྟོད་པའི་རྣམ་པར་བཤད་པ་ཡི་གེ་ཉུང་ངུ་ཞེས་བྱ་བ། མཛད་པ་པོ་དེ་ཉིད་ཀྱི་ཞབས་ཀྱི་ཟེའུ་འབྲུ་དམ་པ་སྤྱི་བོས་གུས་པར་ལེན་པ ༑ ཤཱཀྱའི་དགེ་བསྙེན་བརྡ་སྤྲོད་པའི་གཙུག་ལག་ལ་མ་རྨོངས་པ་དེས་མངོན་པར་སྦྱར་བའོ།། །།༄༅། ། ¡Ã ཕྱག་མཚན་རི་མོའི་བསྟོད་ཚིག་ ( ¡¶ ལུ ¡· འཇམ་དབྱངས་ཀྱི་ཕྱག་མཚན་རི་མོའི་བསྟོད་པ་བསྡུས་དོན་འཕགས་པས་མཛད་པ་ ) བཞུགས། ། ༄༅། ། ( ¡¶ ཞ ¡·¡¶ ལུ ¡· + ཨོཾ་སྭ་སྟི་སིདྡྷཾ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ༑ ༑བདེ་གཤེགས་སྟོན་པ་ས་གསུམ་སྙན་པར་གྲགས། །འགྲོ་བའི་སྒྲོན་མ་དཀོན་མཆོག་རིན་ཆེན་གཏེར།། མཁས་པ་འདུས་པའི་ཚོགས་སུ་གསལ་མཛད་པ། །འཇམ་མགོན་བླ་མའི་ཞབས་ལ་མགོས་ཕྱག་འཚལ། །མི་ཤེས་རབ་རིབ་སེལ་བའི་བློ་མིག་ཅན། །ལོག་ལྟའི་དྲ་བ་སྟཽང་གིས་དཀྲིས་པའི་ས། །ཀླ་ཀློ་འདུས་པ་གངས་རིའི་ཁྲོད་འདིར་སྔོན། །རིང་ཞིག་ལོན་ནས་ཐུབ་པའི་བསྟན་པ་གསལ། །རྒྱལ་བའི་སྲས་པོ་ཐུགས་རྗེའི་བློ་གྲོས་ཅན། །སྤྱོད་པ་དག་པ་སྨོན་ལམ་ལེགས་སྦྱངས་པ། །ཕྲིན་ལས་སྒྲུབ་པ་བརྩོན་པའི་བརྟུལ་ཞུགས་ཅན།། ལྷ་དབང་ཚོགས་ཀྱིས་དཔག་བསམ་ཤིང་འདྲ་བ། །གང་ལ་འཇམ་པའི་དབྱངས་ཀྱིས་རྗེས་བཟུང་བའི། །ཆོས་ཀྱི་རྒྱལ་པོ་ས་ཆེན་སྐྱོང་བ་པོ། །རྣམ་དཔྱོད་བློ་ཅན་དེས་པས་འགྲོ་བ་འདུལ། ཁྱོད་ཀྱི་ཕྲིན་ལས་བསམ་ཡས་ལྷུན་གྱིས་གྲུབ། ། ) སྡོམ་བརྩོན་དམ་པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་དཔལ། །བློ་གསལ་དབང་པོ་པདྨའི་ངང་ཚུལ་སོགས། །སྙིགས་མའི་དུས་ཀྱི་རྒྱལ་བ་གཉིས་པ་ཡིན། །བདེ་བར་བཤེགས་པའི་རིང་ལུགས་བླ་ན་མེད ༑ ༑ ཞུ་ཆེན་སྒྱུར་བྱེད་མཆན་བུའི་གནས་འདུག་པའི། །སྐད་གཉིས་སྨྲ་བ་ ¡Ã བློ་གྲོས་གསལ་ལྡན་པ། ། ( ¡¶ ཞ ¡·¡¶ ལུ ¡· - བློ་གྲོས་གསལ་ལྡན་པ།

། ) ¡Ã དེ་དག་བདག་ཅག་རྣམས་ཀྱི་མིག་ཏུ་གྱུར། །མི་ཡི་དབང་པོ་ཆོས་བཞིན་ས་སྐྱོང་བ། །རྣམ་དཔྱོད་བློ་ཅན་དེས་པས་འགྲོ་བ་འདུལ། །དཔའ་མཛངས་བློན་པོའི་ཚོགས་ཀྱིས་ཡོངས་བསྐོར་ཏེ། །སྐྱེ་རྒུ་འདི་དག་བུ་བཞིན་ལེགས་པར་བསྐྱངས།། ( ¡¶ ཞ ¡· - དེ་དག་་་་་་་པར་ བསྐྱངས༑ ༑ ¡¶ ཞ ¡·¡¶ ལུ ¡· + འགྲོ་བའི་མིག་གྱུར་པས། །དོན་སྒྲ་ཇི་བཞིན་ལེགས་པར་བསྒྱུར་བ་ཡི། །བཤད་པས་ཐུབ་པའི་བསྟན་པ་གསལ་བར་འཛད། །དེ་ལྟའི་རྣམ་ཐར་མཆོག་ཏུ་རྨད་བྱུང་བ། །ས་སྟེང་རྒྱས་པ་ཀུན་ཏུ་རབ་གྲགས་པའི། །སྒོ་གསུམ་གཡོ་བ་མེད་པའི་ཕྲིན་ལས་ཅན། །མ་སྨད་ཆེ་བའི་བདག་ཅན་དེ་དག་ལ། ། ཀུན་དའི་ཕྲེང་ལྟར་སོ་ཡི་ཟེལ་འབྲུ་ཅན། །པད་ལྟར་ཡངས་པའི་མིག་གི་འདབ་རྒྱས་པ། །སྙན་ངག་སྦྲང་རྩིའི་དྲི་ངས་ཕྱོགས་བཅུར་ཁྱབ། །དཔལ་ལྡན་མེ་ཏོག་རྒྱས་པའི་ཚིག་མཁན་གྱིས། །ཚིག་བཟང་མེ་ཏོག་སིལ་མ་རབ་བཀོད་པ། །སྡེབ་སྦྱོར་མདུད་པས་ཚོམ་བུར་ལེགས་བསྡམས་ཏེ། །ཡི་གེའི་རྒྱན་གྱི་ཐོར་ཅོག་ཡིད་འཕྲོག་པ༑ ༑སྙན་ངག་དབྱྀབས་མཛེས་ཆུན་པོ་རབ་སྤེལ་ནས། །འདི་འདྲའི་བསྟོད་བཟང་མེ་ཏོག་ཕྲེང་བརྒྱུས་ཀྱིས། འགྲོ་བའི་སྒྲོན་མ་ཤིན་ཏུ་བརྒྱན་བྱའི་ཕྱིར། །རྒྱུས་མཁན་ངལ་བ་འབྲས་བུ་དང་བཅས་པ། །འདི་ལ་སྤྱན་རས་གཟིགས་པ་དཔལ་ཡོན་ཅན། །ཕུན་སུམ་ཚོགས་འཛིན་བདེན་པའི་སྤྲིན་ལྡན་འགྲོ་མགོན་མཆོག་ཏུ་ཞི་བ་བསམ་ཡས་ཕྲིན་ལས་ཅན། །གང་ཞིག་ལྷ་དང་ལྷ་མིན་ཀླུ་དབང་དྲི་ཟའི་གཙོ་བོས་ཀུན་ནས་དགའ་བས་ལེགས་མཆོད་པ། །ཐུབ་པ་སེར་སྐྱ་གྲོག་འཁར་བ་དང་རྐང་མིག་གིས་སྦྱར་བློ་ཡི་རབ་རིབ་ཀུན་སེལ་བའི། ། བདེ་བར་གཤེགས་པའི་སྒྲོན་མེས་གསུང་རབ་གསལ་མཛད་སྔོན་མེད་ཉི་མ་དེ་ལ་བདག་དད་དོ།། ) བདག་ཀྱང་སྔོན་སྦྱངས་ལས་ཀྱི་འཕེན་པ་ཡིས། །སྙིགས་མའི་དུས་སུ་གངས་རིའི་ཁྲོད་འདིར་སྐྱེས། །འོན་ཀྱང་ཚེ་རབས་སྔ་མའི་བསོད་ནམས་མཐུས། །ཤེས་བྱ་ཕལ་ཆེར་འབད་པ་ཆུང་ངུས་ཤེས། །རྩོད་དུས་འདི་ན་མཁས་པར་ཁས་འཆེ་ཞིང༌།

། ལན་བརྒྱར་འཆད་དང་ཉན་ལ་མངོན་བརྩོན་པ། །དེ་དག་གིས་ཀྱང་ཤེས་བྱའི་གནས་རྣམས་ལ། །རྣམ་པར་དཔྱད་ན་ཕྱོགས་རེའི་མིག་ཅན་ཡིན། །འཕགས་པ་འཇམ་དཔལ་གྱི་ཕྱག་མཚན་གྱི་རི་མོ་འདི། གཙུག་ལག་ཁང་ ( ¡¶ ལུ ¡· + འདི་ ) ལ་ཕན་པའི་རྟེན་འབྲེལ་ཞིག་ཡོད་པས། དཔལ་ས་སྐྱ་པཎྜི་ཏས་བྲིས་པ་ཡིན། ཅུང་ཟད་རི་མོ་མ་མཛེས་ཀྱང༌། མཚན་མོར་བྲིས་པ་དང༌། པིར་ལ་སོགས་པ་མ་འཛོམ་པས་ལན་པ་ལགས། འོན་ཀྱང་བཀྲ་ཤིས་པའི་རྟེན་འབྲེལ་ཞིག་ཡོད ¡Ã །ཅེས་པའི་ཡི་གེ་འདི་དང༌། ཕྱག་མཚན་འདི་བསམ་ཡས་ཀྱི་འཁོར་ས་བར་པའི་གཡས་ཕྱོགས་ན་བཞུགས་པ་ལགས། ( ¡¶ ཞ ¡·¡¶ ལུ ¡· པས་སུས་ཀྱང་མི་སུབ་པར་ཞུ། འཇམ་དབྱངས་ཕྱག་མཚན་རེ་མོའི་ཚིགས་བཅད་ས་པཎ་གྱིས་མཛད་པ་འཕགས་པས་སྤེལ་བའོ། ། ) བཀྲ་ཤིས་པར་གྱུར་ ཅིག ༑ ༑༑ ༄༅། །བུ་སློབ་རྣམས་ལ་སྤྲིང་བ་བཞུགས། ། ༄༅། །ཨོཾ་སྭསྟི་སིདྡྷཾ། བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །དཔལ་ལྡན་ས་སྐྱ་པཎྜི་ཏས། དབུས་གཙང་མངའ་རིས་དང་བཅས་པའི་དགེ་བའི་བཤེས་གཉེན་ཡོན་མཆོད་རྣམས་ལ་སྤྲིང་བ། སངས་རྒྱས་ཀྱི་བསྟན་པ་དང༌། སེམས་ཅན་སྤྱི་དང༌། སྒོས་བོད་སྐད་སྨྲ་བ་ཐམས་ཅད་ལ་ཕན་པར་བསམས་ནས་ཧོར་ནང་དུ་འོང༌། ངེད་འབོད་མཁན་ལ་ཡོན་བདག་ཆེན་པོ་ཤིན་ཏུ་དགེས ༑ འཕགས་པ་སྤུན་འདི་འདྲ་བའི་ཆུང་བ་ནས་ཁྲིད་ནས་འཁོར་དང་བཅས་པ་འོང་བ་དེ་ངེད་ལ་བསམ་པ་ཡིན། ཁྱོད་མགོས་ངོ་བལྟས་པ་ཡིན། གཞན་ཚོ་རྐང་པས་ངོ་བལྟས་པ་ཡིན། ཁྱོད་ངས་བོས་པ་ཡིན། གཞན་ཚོ་སྐྲག་ནས་འོང་བ་ཡིན ༑ དེ་ངས་མི་ཤེས་པ་ཨེ་ཡིན། འཕགས་པ་སྤུན་གྱིས་སྔར་ཡང་བོད་ཀྱི་ཆོས་ནི་ཤེས་པར་འདུག ད་དུང་ཡང་འཕགས་པས་བོད་ཆོས་སློབས། ཕྱག་ན་རྡོ་རྗེས་ཧོར་ཡིག་དང་ཧོར་སྐད་སློབས། ངས་མི་ཆོས་ཀྱིས་བསྐྱངས། ཁྱེད་ཀྱིས་ལྷ་ཆོས་ཀྱིས་བསྐྱངས་ན་ཤཱཀྱ་མུ་ནེའི་བསྟན་པ་ཡང་ཕྱིའི་རྒྱ་མཚོའི་མཐའ་ཚུན་ཆད་ཁྱབ་པར་མི་འགྲོ་བ་ཨེ་ཡིན་གསུངས་སོ། །རྒྱལ་པོ་བྱང་ཆུབ་སེམས་དཔའ་འདི་སྤྱིར་སངས་རྒྱས་ཀྱི་བསྟན་པ་དང༌།

སྒོས་དཀོན་མཆོག་གསུམ་ལ་ཤིན་ཏུ་གུས། ཁྲིམས་ལུགས་བཟང་པོས་འཁོར་ཐམས་ཅད་ལེགས་པར་སྐྱོང་ཞིང༌། ཁྱད་པར་དུ་ཡང་ངེད་ལ་གཞན་ལས་ལྷག་པའི་ཐུགས་ལ་འདོགས་པར་བྱུང༌། ཁོང་གི་ཞལ་ནས ༑ ཁྱོད་རང་བློ་བདེ་བར་ཆོས་ཤོད། ཁྱེད་ལ་གང་དགོས་ངས་སྟེར་བ་ཡིན། ཁྱོད་བཟང་པོ་གཏོང་བ་ངས་ཤེས། ང་བཟང་པོར་ཨེ་གཏོང་གནམ་ཤེས་གསུངས། ཁྱད་པར་འཕགས་པ་སྤུན་ལ་ཐུགས་འདོགས་ཆེ་བར་འདུག རང་ཤེས་ཁྲིམས་ལུགས་འཁུར་ཤེས་ན། རྒྱལ་ཁམས་ཐམས་ཅད་ལ་ཕན་པར་བྱ་སྙམ་པའི་ཐུགས་དགོངས་བཟང་པོ་ཞིག་འདུག སྒཽས་ཁྱེད་རང་གི་མི་སྡེ་བོད་རྣམས་ལ་ཁྲིམས་ལུགས་ལེགས་པར་སློབས། སྐྱིད་དུ་འཇུག་པ་ངས་ཤེས་གསུངས་པ་དང༌། རྒྱལ་པོ་དང་རྒྱལ་བརྒྱུད་རྣམས་ཚེ་རིང་བའི་སྨོན་ལམ། རིམ་གྲོ་ལ་ཐམས་ཅད་ཀྱིས་འབད་པར་ཞུ། སྐབས་དོན་ཧོར་འདིའི་དམག་སྡེ་གྲངས་ལས་འདས། འཛམ་བུའི་གླིང་ཐམས་ཅད་ཁོང་གི་མངའ་རིས་སུ་འདུག་སྙམ་པའི་བསམ་པ་གཅིག་འདུགཁོང་རང་དང་མཐུན་པ་ཚོ་སྐྱིད་སྡུག་ཁོང་རང་དང་མཉམ་པར་བྱེད། ཁོང་ལ་ཞེ་ཐག་པས་གང་ཟེར་ལ་མ་ཉན་ན། ངོ་བལྟས་པ་ཡིན་ཟེར་བའི་མིང་གི་མི་ཆོག་པ། རྟིང་བརླག་པར་བྱེད་པ་ཅིག་འདུག ཡུ་གུར་གྱི་རྒྱལ་ཁམས་འདི་ཡང་མ་བརླག་པའི་གོང་ཕན་དུ། མི་ནོར་རྣམས་ཁོང་གིས་བླངས་ནས། ཡིག་མཁན། ནོར་གཉེར་བ ༑ བུ་དགའ་ཐམས་ཅད་ཁོང་གིས་བྱེད། རྒྱ། མི་ཉག སོག་པོ་ལ་སོགས་པ་མ་བརླག་གོང་དུ་ཧོར་འདྲ་བཏང་ཡང་ཅི་ཟེར་མ་ཉན་པས། བརླག་པའི་རྟིང་ལ་འགྲོ་ས་མ་རྙེད་ནས་ངོ་བལྟ་དགོས་བྱུང༌། འོན་ཀྱང་དེ་རྟིང་ཅི་ཟེར་ཉན་པས་ད་ལྟ་ཐ་དད་སོ་སོ་ན་བུ་དགའ། ནོར་གཉེར། དམག་དཔོན། ཡིག་མཁན་ལ་སོགས་པ་ཁོང་རང་གི་མི་ཚན་རེ་བསྐོས་པ་མང༌། འོ་སྐོལ་མི་སྡེ་ངན་ལ་གྱོང་བས་ཐབས་སྣ་ཚོགས་ཀྱི་སྒོ་ནས་བྲཽས་པས་ཐར་དུ་རེ། ཐག་རིང་བས་མི་ཡོང་དུ་རེ། འཐབ་ཐུབ་ཏུ་རེ་ནས། གཡོ་སྒྱུ་ཟོལ་གསུམ་བྱས་པས་བརླག་ཀྱང་བརླག ཐ་དད་སོ་སོ་ནས་ངོ་བལྟས་པའི་ཚོ་མང༌། བོད་ངན་ལ་གྱཽང་བའི་སྟོབས་ཀྱིས་བྲན་དང་གཡོག་གི་བྱེ་བྲག་མ་གཏོགས་པ།

དཔོན་པོར་བསྐོས་པ་བརྒྱ་ལ་རེ་འགའ་ཙམ་ལས་མ་མཐོང༌། བོད་ངོ་བལྟས་པ་མང་ཡང་འདབ་ནོར་ཉུང་བའི་སྟོབས་ཀྱིས། མི་ཆེན་ཚོ་རྟིང་ནས་མ་མགུ་བའི་གནད་ཅིག་གདའ། ན་ནིང་ནི་ལོ་འགའ་ལ་སྟོད་དུ་དམག་སོང་བ་མེད ༑ ངས་བི་རི་ཁྲིད་ནས་ངོ་བལྟས། འདིར་ཤིན་ཏུ་ངོ་བལྟ་ལེགས་པས། སྟོད་མངའ་རིས་དབུས་གཙང་བ་རྣམས་ངོ་བལྟས། བི་རི་ཐ་དད་ཚོ་ཡང་ངོ་བལྟ་བར་ཡོད་བྱས་པས། ད་བར་ལ་དམག་མ་སོང་བ་དེས་ཕན་པ་ཡིན་ཏེ། སྟོད་ཀྱི་མི་རྣམས་དེ་ཚོ་མི་ཤེས་ཏེ་མཆིས། དེ་སྐབས་སུ་འདི་ན་མར་ངོ་བལྟས་པ་ཡིན་ཀྱང༌། འདབ་ནོར་ལེགས་པོ་མ་བྱས་པ་དང༌། བློ་མ་གཏད་པ་ཀུན་ལ་དམག་རྒྱབ་ནས་མི་ནོར་ཐམས་ཅད་གཏོར་བ་དེ་ཁྱེད་རྣམས་ཀྱིས་ཐོས་ཏེ་མཆིས། དམག་རྒྱབ་པ་དེ་ཚོ་ཡུལ་བཙན། མི་དཔའ། དམག་མང༌། གོ་ཆ་སྲ་ཞིང་མདའ་མཁས་པ་རྣམས་ཀྱིས་ཐུབ་ཏུ་རེ་བྱས་པས་བརླག་འདུག མི་རྣམས་ཀྱི་བསམ་པ་ལ། ཧོར་ཁོ་རང་འུ་ལག་དང་དམག་ཁྲལ་ཆུང༌། གཞན་ཚོ་འུ་ལག་དང་དམག་ཁྲལ་ཆེ་བསམ་སྟེ། གཞན་ཚོ་བས་ཧོར་རང་འུ་ལག་དང་དམག་ཁྲལ་ཆེ། དེ་དང་སྦྱར་ན་གཞན་ཚོ་ཆུང་བར་གདའ ༑ ད་དུང་ཡང་ཅི་ཟེར་གྱི་ངག་ལ་ཉན་ན། ཁྱེད་རྣམས་ཀྱི་ཡུལ། ས་ཕྱོགས་ཀྱི་མི་སྡེ། སོ་སོའི་དཔོན་གང་ཡོད་པ་དེ་དཔོན་དུ་བསྐོས། ས་སྐྱ་པའི་གསེར་ཡིག་པ་དང་དངུལ་ཡིག་པ་བོས་ལ། ངེད་ཀྱི་ད་ར་ཁ་ཆེ་འདི་བསྐོས་ན་འཐད་པ་ཡིན་ཟེར་བའི་ངོ་སྤྲོད་གྱིས་ལ་ཕར་འགྲོ་ཚུར་འགྲོའི་བང་ཆེན་པ་གོ་ཆོད་པ་ཆུང༌། དེ་ནས་དཔོན་གྱི་མིང༌། མི་སྡེའི་གྲངས། འདབ་ནོར་གྱི་ཚད་ཡི་གེ་ལེགས་པོ་གསུམ་གྱིས་ལ། གཅིག་ངེད་ལ་བསྐུར། གཅིག་ས་སྐྱར་ཞོག གཅིག་རང་རང་གི་དཔོན་གྱིས་བཟུང༌། ཡང་ངོ་བལྟས་པ་འདི་ཡིན། མ་བལྟས་པ་འདི་ཡིན་ཟེར་བའི་ས་རིས་ལེགས་པོ་གྱིས། ཤན་མ་ཕྱེད་ན་ངོ་མ་བལྟས་པའི་ཞོར་ལ་བལྟས་པ་ཚོ་ཡང་བརླག་དོགས་ཡོད། ས་སྐྱ་པའི་གསེར་ཡིག་པས་ཡུལ་གང་ཡིན་པའི་དཔོན་དང་གྲོས་གྱིས་ལ། སེམས་ཅན་ལ་ཡང་ཕན་པར་གྱིས་ལ་རང་ཚོ་དབང་ཆེ་མ་བྱེད།

ཡུལ་དཔོན་གྱིས་ཀྱང་ས་སྐྱ་པའི་གསེར་ཡིག་པ་དང་གྲོས་མ་བྱས་པར་རང་ཚོད་མ་བྱེད ༑ གྲོས་མ་བྱས་པར་རང་ཚོད་བྱེད་པ་ཁྲིམས་ལ་མེད། ཉེས་པ་ལ་ཐུག་ན་འདི་ན་ཞུ་བ་དཀའ། དེར་ཐམས་ཅད་བློ་མཐུན་པར་གྱིས། ཧོར་གྱི་ཁྲིམས་ལུགས་བྱས་ན་ལེགས་པོ་འོང༌། གསེར་ཡིག་པ་བསུ་སྐྱེལ་དང་ཞབས་ཏོག་ལེགས་པོར་གྱིས། འདི་ཡང་གསེར་ཡིག་པ་ཡོད་པ་ཀུན་ལ་གཞན་འདྲི་བའི་སྔོན་ལ་མ་བྲོས་སམ་འཐབ་བམ། གསེར་ཡིག་པ་ཚོ་ཉ་ར་ལེགས་པོར་བྱས་སམ། འུ་ལག་བྱུང་ངམ། ངོ་བལྟས་པ་རྣམས་བརྟན་ནམ་བྱས་པ་དེ་ཚོ་སྔོན་ལ་འདྲི་བར་འདུག གསེར་ཡིག་པ་དེ་མ་མགུ་ན་གནོད་ཐུབ་པའི་གཏམ་གཏོང་བར་ངེས། མགུ་ན་ཕན་ཐོགས་ནུས་པ་ཅིག་གདའ། གསེར་ཡིག་པའི་ངག་ལ་མ་ཉན་ན་གང་བྱས་ཀྱང་དཀའ་བར་མཐོང་ ༑ འདིར་མི་གང་དྲག་པ་དང་འདབ་ནོར་ཁྱེར་ནས་འོང་བ་ཚོ་བཟང་པོར་བཏང་བར་གདའ། རང་རེ་ཚོ་ཡང་བཟང་པོ་བྱ་སྙམ་པའི་བསམ་པ་ཡོད་ན། ངེད་རང་གི་དབོན་པོ་ཀུན་འདབ་ནོར་བཟང་པོ་བཟུང་ལ་ས་སྐྱ་པའི་མི་དང་འགྲོགས་ལ་བྱོན། འདབ་ནོར་འདི་ཙམ་ཞིག་འདབ་ཟེར་བའི་གྲོས་གྱིས། འདིར་ངས་ཀྱང་གྲོས་བྱེད། དེ་ནས་རང་ཡུལ་འོངས་ནས་རང་གཞན་ཐམས་ཅད་ལ་ཕན་པར་འོང༌། སྤྱིར་ངས་ཀྱང་ན་ནིང་ནས་མི་གཏང་ནས་འདི་ལྟར་བྱས་ན་ལེགས་བྱས་ནས་གྲོས་བསྟན་པ། ཁྱེད་རང་རྣམས་ཀྱིས་ཀྱང་དེ་བཞིན་བྱེད་པའི་རིགས་སུ་མེད་པ་འདུགབརླག་པའི་རྗེས་ལ་ཁྱེད་ཐ་དད་ཚོ་ཅི་ཟེར་ཉན་པ་ཅིག་འདོད་པ་ཡིན་ནམ། ཅི་ཟེར་བ་ཡིན་ཡང་མ་གོ །ཕྱིས་ས་སྐྱ་པ་ཧོར་གསེབ་ཏུ་སོང་བ་ཡིན་ཏེ་ངེད་ལ་མ་ཕན་ཟེར་བ་དེ་མི་གསུང་བར་ཞུ། ངས་བདག་པས་གཞན་གཅེས་པའི་བསམ་པ་བྱས་ནས། བོད་སྐད་སྨྲ་བ་ཐམས་ཅད་ལ་ཕན་པའི་ཕྱིར་དུ་ཧོར་གསེབ་ཏུ་འོངས་པ་ཡིན་ཏེ། ད་ཅི་ཟེར་ལ་ཉན་ན་ཕན་པར་འདུག ཁྱེད་རྣམས་ཀྱིས་འདིའི་སྣང་ཚུལ་མ་མཐོང༌། ཐོས་པ་རྣམས་ལ་ཡིད་ཆེས་པ་ཤིན་ཏུ་དཀའ། དེའི་སྟོབས་ཀྱིས་ད་དུང་བཏུབ་པར་འོང་སྙམ་སྟེ། བདེ་བའི་འཕྲོ་ལ་གློ་བུར་དུ་འདྲེས་མནན་པ་ལྟ་བུའི་ཐིབས་གནོན་ཅིག་བྱུང་ནས་དབུས་གཙང་གི་བུ་ཚ་དང་མི་ལ་སོགས་པ་ཧོར་གསེབ་ཏུ་སོང་གི་དོགས།

ངེད་ནི་ལེགས་ཉེས་ཅི་བྱུང་ཡང་ང་ལ་འགྱོད་པ་མེད། བླ་མ་དཀོན་མཆོག་གི་བྱིན་རླབས་དང་བཀའ་དྲིན་གྱིས་ད་དུང་ལེགས་པོ་འོང་བ་ཡང་སྲིད། ཁྱེད་རང་རྣམས་ཀྱང་དཀོན་མཆོག་ལ་གསོལ་བ་ཐོབ། རྒྱལ་པོས་ངེད་ལ་སུ་དང་ཡང་མི་འདྲ་བའི་ཐུགས་ལ་བཏགས། དེའི་སྟོབས་ཀྱིས་རྒྱ་བོད། ཡུ་གུར ༑ མི་ཉག་ལ་སོགས་པའི་དགེ་བཤེས་མི་ཆེན། ཡུལ་མི་གཅིག་པ་ཐམས་ཅད་ཀྱིས་ངོ་མཚར་ཆེ་སྙམ་ནས། ཆོས་ཉན་པ་དང་གུས་པ་ཆེ་བར་འདུག ངེད་འདིར་འོངས་པ་རྣམས་ལ་ཧོར་གྱིས་ཅི་འདྲ་བྱེད་སྙམ་པའི་དོགས་པ་མྀ་དགོས། ཐམས་ཅད་ཀྱིས་ཐུགས་ལ་བཏགས་ནས་བཟང་པོར་ཡོད་པས། ངེད་ཀྱི་ཕྱོགས་ནས་ཐམས་ཅད་བློ་བདེ་བར་བཞུགས་པས་ཆོག འདབ་ནོར་ལ་གསེར། དངུལ། གླང་པོ་ཆེའི་མཆེ་བ། མུ་ཏིག་རྡོག་པོ་ཆེ་བ། མཚལ། བཙོད། རུ་རྟ། གི་ཝང༌། སྟག་གཟིག་གུང་གསུམ། སྲམ། བོད་སྣམ། དབུས་ཕྲུགས་བཟང་པོ། འདི་ན་དེ་ཚོ་དགའ་བར་འདུག སྤྱིར་ནོར་ལ་འདིར་ནོར་རྩིས་ཆུང་ཡང༌། རང་རང་གི་ཡུལ་ན་གང་བཟང་གི་ནོར་རྫས་འོང་བས་ཆོག་པ་ཡིན། གསེར་ཡོན་ན་གང་འདོད་འོང་བར་འདུག་པས་དགོངས་མཛོད། སངས་རྒྱས་ཀྱི་བསྟན་པ་ཕྱོགས་མཐའ་དག་ཏུ་རྒྱས་པར་གྱུར་ཅིག། །།༄༅། །བཀའ་གདམས་དོ་ཀོར་བའི་ཞུ་བ་བཞུགས། །

༄༅། །ཨོཾ་སྭསྟི་སིདྡྷཾ། སངས་རྒྱས་བསྟན་པའི་གསུང་རབ་ལ། །རང་དབང་ཐོབ་པའི་སྐྱེས་ཆེན་ཁྱོད། །སྙན་པའི་གྲགས་པས་འཛམ་གླིང་ཁྱབ། །མི་ཡི་སེང་གེ་རྒྱལ་གྱུར་ཅིག །བསྟན་པའི་རྒྱལ་མཚན་ཁྱོད་དྲུང་དུ། །དགེ་སློང་རྡོ་རྗེ་སེང་གེ་ཡིས། །དྲི་བ་ཅུང་ཟད་ཞུ་བ་ལ། །སྔགས་ཀྱི་དབང་བསྐུར་མ་ཐོབ་པར། ། བྱང་ཆུབ་མཆོག་ཏུ་སེམས་བསྐྱེད་ནས། །བླ་མས་གནང་བ་བྱིན་པ་དེས། །གསང་སྔགས་ཉམས་སུ་བླང་རུང་ངམ། །གང་ཟག་སྡོམ་པ་སུམ་ལྡན་ཅིག །སྤང་བླང་ཕན་ཚུན་ནང་འགལ་ཚེ། །སྡོམ་གསུམ་གང་གི་དབང་དུ་བགྱི། །སྐྱབས་འགྲོ་སྨོན་འཇུག་གཉིས་དང་ནི། །དམ་ཚིག་རྣམས་ཀྱི་ཐུན་ཚོད་གང༌། །གསང་སྔགས་ཕ་རྒྱུད་མ་རྒྱུད་དང༌། །ཕྱི་ནང་གཉིས་དང་རྒྱུད་སྡེ་བཞི། ཁྱད་པར་མདོ་རྒྱུད་བསྡུས་པ་ཞུ ༑ ༑ རིག་འཛིན་སྡོམ་པའི་ངོ་བོ་གང༌། །སྔགས་དང་ཕ་རོལ་ཕྱིན་པ་གཉིས། ། དོན་ལ་འགལ་བ་ཅང་མཆིས་སམ། །དབུ་ཚད་གཉིས་ཀྱི་ཁྱད་པར་དང༌། །བདེན་གཉིས་དབྱེ་བ་ཇི་ལྟར་བཞེད། །དོན་དམ་ཤེས་བྱ་ཡིན་ནམ་མིན། །ཀུན་རྫོབ་ལེགས་པར་རྟོགས་ཙམ་ན། །དོན་དམ་ལོགས་སུ་ཅང་ལུས་སམ། །ས་ལ་གནས་པའི་བྱང་སེམས་ལ། །མཉམ་རྗེས་གཉིས་ལ་ཁྱད་ཅི་ཡོད། །ཐུབ་པའི་ཡེ་ཤེས་ཇི་ལྟ་བུ། །རྟེན་ལ་རབ་གནས་བྱེད་པའི་ཚེ། །ཆོས་སྐུར་བྱིན་གྱིས་བརླབ་པ་དང༌། ། ཡེ་ཤེས་སེམས་དཔའ་དགུག་པ་གཉིས། །བྱིན་རླབས་ཁྱད་པར་ཡོད་ལགས་སམ ༑༑ སངས་རྒྱས་པ་ཡི་ཆོས་རྣམས་ཀུན། །བསྡུ་ན་ཉམས་ལེན་ཅི་ལྟར་བྱེད། །དེ་ཉིད་བཅུ་དེ་གང་ལ་བཞེད། །གང་ཟག་དབང་པོ་རབ་དེ་ལ། །ས་ལམ་ངེས་པར་ཡོད་དམ་ཅི། །ལྷ་སྐུའི་ངོ་བོ་གཅིག་ཤེས་པས། །གཅིག་འགྲུབ་ཐམས་ཅད་འགྲུབ་མི་འགྲུབ། །གཞན་ཡང་རིགས་ལྔ་སེར་འབྱམ་དང༌། །གསོན་པོའི་བུམ་པ་བྱེད་པ་ལ ༑ ༑ མི་མཉེས་ཟེར་བ་གཡར་གྱིས་ཁུམས། །འདི་ཡི་རྒྱུ་མཚན་ཐུགས་ལ་ཐོགས ༑ ༑ བསྟན་པ་རིན་ཆེན་སྒོར་ཞུགས་ཏེ། །ཐོས་བསམ་ཅུང་ཟད་གཞིར་བྱས་ནས ༑ ༑ ཉམས་ལེན་ཆོས་དང་བསྟུན་པ་ན། །བློ་ལ་ཐེ་ཚོམ་སྐྱེས་པ་རྣམས།

། བཤེས་གཉེན་དམ་པས་བསལ་བར་ཞུ། །སྤྱན་སྔར་མཇལ་བར་སེམས་སྤྲོ་ཡང༌། ། རྐྱེན་དང་མ་ལྡན་རྔོ་མ་ཐོགས། །ཚུལ་དང་མི་མཐུན་ཉེས་པ་ཡི། །སྐྱོན་དུ་གྱུར་པ་བཟོད་པར་གསོལ། །འགྲོ་དོན་ཤར་དུ་མཛད་ནས་ཀྱང༌། །དབུས་གཙང་ཐུགས་ཀྱིས་མི་གཏང་བར། །སླར་ཡང་མི་ཡི་སེང་གེ་ཁྱོད། །བསྟན་པ་ཡུན་དུ་འཛིན་པར་ཞུ ༑ ༑ བཀའ་གདམས་དོ་ཀོར་བའི་ཞུ་བ་དགེའོ།། །།༄༅། །བཀའ་གདམས་དོ་ཀོར་བའི་ཞུས་ལན་བཞུགས། ། ༄༅། །ཨོཾ་སྭསྟི་སིདྡྷཾ། བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །སོ་སོར་ཐར་པ་འདུལ་བ་བཞིན། །བྱང་ཆུབ་སེམས་དཔའ་མདོ་སྡེའི་ལུགས ༑ ༑ གསང་སྔགས་རྒྱུད་སྡེ་བཞིན་སྟོན་པའི། །འཇམ་དབྱངས་བླ་མ་རྒྱལ་གྱུར་ཅིག །རིང་འོངས་སྐྱེས་བུ་དམ་པའི་ཕོ་ཉ་ཡིས། །ཡང་ཡང་གསོལ་བ་འདེབས་པའི་ངོར་བྱས་ཏེ། །ཇི་ལྟར་ཞུ་བའི་དོན་རྣམས་རིམ་པ་བཞིན། །ལན་ཅིག་བརྗོད་པ་འདི་ལ་དགའ་བས་ཉོན། །དང་པོར་དབང་གིས་མ་སྨིན་པར། ། སེམས་བསྐྱེད་ ¡Ã ཡང་དག་ ( ¡¶ ཞ ¡· གནང་བ་ ) ཐོབ་པ་དེས། ། ( ¡¶ ཞ ¡· + རྣལ་འབྱོར་ཆེན་པོ་མ་ཐོབ་པར། ། ) བྱང་སེམས་རྣལ་མ་འབྱོངས་གྱུར་ན། །རྣམ་རྒྱལ་དོན་ཡོད་ཞགས་པ་སོགས། །བྱ་བའི་རྒྱུད་ནི་འགའ་ཞིག་བཏུབ། །བསླབ་གསུམ་ལྡན་པའི་གང་ཟག་གིས། །སྡོམ་གསུམ་སྤང་བླང་ནང་འགལ་ཚེ། །དགག་བྱ་དང་ནི་དགོས་པ་གཉིས ༑ ༑ གཙོ་བོ་གང་ཆེའི་ལུགས་སུ་བྱ། །སྐྱབས་འགྲོ་སྨོན་འཇུག་བྱང་སེམས་ཀྱང་ ༑ ༑ ཐུན་ཚོད་དག་ལ་ལྟོས་པ་སྟེ། །ལུང་ཆོས་སྤྱི་ཡི་དགོངས་པ་ཡིན། །དེ་ཡང་གྲུབ་མཐའ་སོ་སོ་ཡི། །གཞུང་ནས་བཤད་པ་དག་དང་བསྟུན། །རྒྱུད་སྡེའི་དགོངས་པ་དམ་ཚིག་ནི། །ཐུན་ཚོད་དག་ལ་མི་ལྟོས་ཏེ། །བྱ་བ་ཟིན་པ་ཉིད་ཀྱིས་ཆོག ༑ རྒྱུད་སྡེ་ཕ་མའི་ཁྱད་པར་ནི། །གཙོ་ཆེར་ཕྲིན་ལས་སྟོན་པ་དང༌། །ཐབས་ལམ་གཙོ་བོར་སྟོན་ལ་དགོངས། །ཕྱི་ནང་གཉིས་ཏེ་རྙིང་མའི་ལུགས། །གསར་མའི་ ¡Ã རྒྱུད་དུ་ ( ¡¶ ཞ ¡· ལུགས་ལ་ ) མ་གྲགས་ཏེ། །བྲིས་སྐུ་གཙོ་བོར་བྱེད་པ་དང༌། ། རང་གི་ལུས་ལ་གཙོར་བྱེད་པ།

།ཕྱི་ནང་གཉིས་ཀྱི་ཁྱད་པར་ཏེ། །རྙིང་མའི་ནང་ན་དེ་སྐད་ལོ། །རྒྱུད་སྡེ་བཞི་ཡི་ཁྱད་པར་ནི། །མི་རིགས་བཞི་དང་དུས་ཚོད་བཞི། ། ཉོན་མོངས་སྒོ་ནས་གསུངས་པ་སྟེ། །འདི་ནི་རྒྱུད་དང་མཐུན་པར་གདའ། །རིག་འཛིན་སྡོམ་པའི་ངོ་བོ་ནི། །རྡོ་རྗེ་ཐེག་པའི་སྒོར་ཞུགས་ཏེ། །གང་ཟག་གཅིག་གིས་ཕྲིན་ལས་རྣམས། །མ་ལུས་གྲུབ་པའི་དམ་ཚིག་དང༌། །ལྡན་པ་གཅིག་ལ་ཟེར་ ¡Ã ཏེ་མཆིས ( ¡¶ ལུ ¡· འགྱུར་གྲང་ ) ། །སྔགས་དང་ཕ་རོལ་ཕྱིན་པ་གཉིས། །སྐུ་དང་ཡེ་ཤེས་ཕྲིན་ལས་ཀྱིས། །རྫོགས་འཚང་རྒྱ་བར་དོན་གཅིག་ཀྱང༌། །མ་རྨོངས་ཐབས་མང་དཀའ་མེད་དང༌། །དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །དབུ་ཚད་གྲུབ་མཐའི་རྣམ་དབྱེ་འདི། །གུས་པས་ཁྱེད་ལ་ཞུའོ་སྐད། །འདི་དོན་སྨྲ་བ་མང་ན་ཡང༌། །འཇམ་པའི་དབྱངས་ཀྱིས་རྗེས་བཟུང་བས ༑ ༑ དོན་ལྡན་རྟོགས་པ་ཁོ་བོ་ཙམ། །རྒྱས་པར་རིགས་གཏེར་ནང་ན་མཆིས།། ཐ་སྙད་དུ་ནི་མི་བསླུ་བར། །འདོད་པ་དེ་ནི་ཚད་མའི་ལུགས། །དབུ་མ་པ་ལ་རྣམ་གཉིས་ཏེ། །རང་རྒྱུད་དེ་དང་ཆ་མཐུན་ལ། །ཐལ་འགྱུར་པ་དག་ཐ་སྙད་དུའང༌། ། བདེན་པར་མི་འདོད་མདོར་བསྡུས་པའོ། །བདེན་པ་གཉིས་ཀྱི་དབྱེ་དོན་ནི། །དོན་དམ་དུ་ནི་དབྱེར་མེད་པས། །གཅིག་དང་ཐ་དད་གང་ཡང་མེད། །ཐ་སྙད་ངོ་བོ་དབྱེར་མེད་ལ། །ལྡོག་པ་དག་ནི་ཐ་དད་འདོད། ཁྱོད་ཀྱི་དྲི་བ་བརྒྱད་པའི་ལན། ། དོན་དམ་ཤེས་བྱ་མ་ཡིན་ཏེ། །གཞན་སེལ་ཤེས་བྱར་འགྲོ་བའང་སྲིད། །ཀུན་རྫོབ་ལེགས་པར་རྟོགས་ཙམ་ན། །དོན་དམ་ལོགས་སུ་ལུས་པ་མེད། །སར་གནས་བྱང་ཆུབ་སེམས་དཔའ་ལ། །མཉམ་རྗེས་ཁྱད་པར་ཤིན་ཏུ་ཆེ། །སྣང་བཅས་སྣང་བ་མེད་པ་སྟེ། །བདག་གིས་རྟོགས་ཀྱིས་གཞན་གྱིས་མིན། །རྫོགས་སངས་རྒྱས་ཀྱི་ཡེ་ཤེས་ནི། །ཡོད་མེད་མཐའ་ལས་འདས་པའོ། །སྐུ་གཟུགས་རྟེན་གྱི་རབ་གནས་ཀྱང་ ༑ ༑ ལོ་བཅུ་ལོན་པའི་བསྙེན་རྫོགས་ཀྱིས། །མཁན་པོའི་ལས་ལ་འཇུག་པར་ལྟར ༑ ༑ འདི་ཡང་རྡོ་རྗེ་སློབ་དཔོན་གྱི། །དབང་བསྐུར་ཐོབ་པ་ཁོ་ནའི་ལས།

། བཀའ་གདམས་འདུལ་བའི་སྒོར་ཞུགས་ནས། །རབ་གནས་རིམ་ལྔ་ ( ¡¶ ལུ ¡· གཉིས་ ) བདུན་ཚིགས་སོགས། །མཛད་ཀྱང་ངལ་བ་དོན་མེད་ཡིན། །འོན་ཀྱང་ཁྱེད་ཀྱིས་དྲིས་པའི་ལན། །རབ་ཏུ་གནས་པ་བྱེད་དུས་སུ། །ཆོས་སྐུ་རང་བཞིན་གཞིར་བཞག་སྟེ། །གནས་ལུགས་སྤྲོས་པ་དང་བྲལ་བས། །དེ་ལ་རབ་གནས་བཤད་པ་མེད ༑ ༑ ¡Ã དམ་ཚིག་སེམས་དཔར་བསྐྱེད་པ་ལ། །ཡེ་ཤེས་སེམས་དཔའ་སྤྱན་དྲངས་ནས། །མཆོད་ཅིང་བསྟོད་ནས་བསྟིམ་པ་ལ། །རབ་གནས་དངོས་གཞིར་རྒྱུད་ལས་བཤད། །སངས་རྒྱས་བསྟན་པ་རིན་པོ་ཆེ། །མདོར་བསྡུས་ཉམས་སུ་ལེན་པའི་ཚེ། །འདུལ་བ་ཕར་ཕྱིན་གསང་སྔགས་གསུམ། །སོ་སོའི་གཞུང་དང་མི་འགལ་བར། །ཉམས་སུ་ལེན་པ་བཀའ་དང་མཐུན། །འོན་ཀྱང་སྟོང་ཉིད་སྙིང་རྗེ་ཡི ༑ ༑ སྙིང་པོ་ཅན་དུ་བསྒོམ་པར་ཞུ། །ད་ལྟའི་ཆོས་པ་ཕལ་ཆེ་རྣམས། །འདུལ་བའི་སྡེ་སྣོད་མི་ཤེས་པར། །ཉན་ཐོས་བསྟན་པའི་ནང་དུ་མིན། །སེམས་བསྐྱེད་ཆོ་ག་འཁྲུགས་གྱུར་པས། །ཕ་རོལ་ཕྱིན་པའི་གཞུང་དང་བྲལ། །དབང་དང་རིམ་གཉིས་མི་བསྒོམ་པས། །རྡོ་རྗེ་ཐེག་ལ་རྒྱབ་ཀྱིས་ཕྱོགས། །དེ་བས་ལྟོ་ཕྱིའི་ཆོས་པར་གོ །དབང་པོ་རབ་ཀྱི་གང་ཟག་ཀྱང༌། །ས་ལམ་བགྲོད་དགོས་མྱུར་དུ་འགྲུབ ༑༑ འབྲིང་དང་ཐ་མ་རིམ་པས་འགྲུབ། །ས་ལམ་ངེས་མེད་སངས་རྒྱས་ཏེ། ། ཕྱག་རྒྱ་ཆེན་པོ་ཆིག་ཆོད་ལ། །ས་ལམ་བརྩི་བའི་རྨོངས་པ་འཁྲུལ། །དེ་སྐད་ཟེར་བ་བསྟན་པ་ཡི། །བདུད་ཚིག་ཡིན་པས་རྣ་བ་དགབ། ། ( ¡¶ ཞ ¡· གང་ཞིག་རབ་གནས་བྱེད་འདོད་ན། །ཡེ་ཤེས་སེམས་དཔའ་བསྟིམ་པར་གཅེས། །བསྟན་པའི་ཆོས་རྣམས་མདོར་བསྡུས་ན། །བསྒོམ་ན་སྟོང་ཉིད་སྙིང་རྗེ་ཡི། །སྙྀང་པོ་ཅན་དུ་ཡོངས་སུ་སྒོམས། །དབང་པོ་རབ་ཀྱི་གང་ཟག་ཀྱང༌། །ས་ལམ་སྒྲུབ་དགོས་མྱུར་དུ་འགྲུབ། །དབང་པོ་ངེས་མེད་སངས་རྒྱས་ཏེ། །མདོ་རྒྱུད་ཀུན་ནས་གསུངས་པ་མེད། །འབྲིང་དང་ཐ་མ་རིམ་གྱིས་སོགས། ། ) དེ་ཉིད་བཅུ་ལ་རྣམ་གྲངས་མང༌། །ཆོ་གའི་དེ་ཉིད་བཅུ་དང་ནི། །གཞན་ཡང་རྡོ་རྗེ་སློབ་དཔོན་ལ། །ཉེ་བར་མཁོ་བའི་དེ་ཉིད་བཅུ།

།དེ་བཞིན་དེ་ཉིད་ཁོ་ན་ཡི། །དེ་ཉིད་བཅུ་ཞེས་བྱ་བ་ཡོད། ། ¡Ã ངེས་པར་དེ་ཉིད་བཅུར་བཤད་པ། །དགོས་པ་ཆུང་བས་འདིར་མ་བྲིས། ། ( ¡¶ ཞ ¡· ཐུན་མོང་དུ་ནི་གལ་ཆེ་བའི༑ ༑དེ་ཉིད་བཅུ་ནི་དེ་རྣམས་ཡིན། །བསྲུང་དང་དབང་བསྐུར་གཏོར་མ་ལས་གར་དང༌། །ཕྱིར་བཟློག་པ་དང་དཀྱིལ་འཁོར་བསྒྲུབ་པ་དང༌། །སྡིག་སྦྱོང་བ་དང་གཤེགས་སུ་གསོལ་བ་སྟེ། །དེ་ཉིད་བཅུ་ཞེས་རྒྱལ་བ་རྣམས་ཀྱིས་གསུངས། ། ) ལྷ་སྐུའི་ངོ་བོ་གཅིག་ཤེས་པས། །མཆོག་སྒྲུབ་ཡེ་ཤེས་ལྷ་རྣམས་ནི། ། ¡Ã ཐམས་ཅད་ཐུགས་དགོངས་གཅིག་པས་ན། ། ( ¡¶ ཞ ¡· - ཐམས་ཅད་་་་་་་པས་ན། ། ) གཅིག་འགྲུབ་ཐམས་ཅད་འགྲུབ་པ་ཡིན། །ནོར་སྒྲུབ་ལ་སོགས་ཐུན་མོང་གི། དངོས་གྲུབ་ལྷ་རྣམས་དེ་ལྟ་མིན། །བྱང་ཆུབ་མཆོག་གི་ཕྱག་རྒྱ་ཅན། ། རྣམ་སྣང་ལ་སོགས་རིགས་ལྔ་ལ། །ཐམས་ཅད་སྐུ་མདོག་སེར་འབྱམ་དུ། །བྲི་བ་བཀའ་གདམས་བསྟན་བཅོས་ལས། །བཤད་པ་ཡོད་ན་ཤིན་ཏུ་ལེགས། །རྒྱུད་ལས་བཤད་པ་ངས་མ་མཐོང༌། །སྐུ་མདོག་ཡེ་ཤེས་རྣམ་ལྔ་དང༌། །འབྱུང་བ་རྣམ་པ་ལྔ་ལ་དགོངས། །ཕྱག་རྒྱ་ནང་གི་རྟེན་འབྲེལ་ཡིན། །འདི་ཡི་རྒྱུ་མཚན་ཞིབ་པ་རུ ༑ ༑ བཤད་ཀྱང་ཁྱོད་ཀྱི་སྤྱོད་ཡུལ་མིན། །གང་ཟག་གསོན་པོར་གྱུར་པ་ལ། ། བུམ་པ་འཆའ་བའི་ཆོ་ག་དེ། །རྒྱུད་ལས་དབང་བསྐུར་རང་དུ་བཤད། །དབང་བསྐུར་བྱེད་ན་རྒྱུ་དུས་སུ། ཁྱོད་ཀྱིས་དབང་བསྐུར་ཐོབ་བམ་ཅི། །ཞེ་དགུའི་བར་དུ་གཤིན་པོ་ལ། །བདུན་ཚིགས་ཆོ་ག་བཤད་པ་དེ། །རྣམ་ཤེས་བཀུག་ནས་མཛད་པར་གདའ། །རྣམ་པར་ཤེས་པ་མ་བཀུག་པར། །གསོན་པོའི་སྒྲིབ་པ་སྦྱང་བའི་ཕྱིར ༑ ༑ འགལ་བ་མེད་དམ་སེམས་པ་ལ། ཁྲུས་ཀྱི་ཆོ་ག་མ་གཏོགས་པ། །རྒྱུད་ལས་གསུངས་པ་མེད་དེ་མཆི། །མདོར་ན་བསྟན་པའི་གོ་རིམ་ནི། །རབ་བྱུང་འདུལ་བ་བཞིན་དུ་བྱ། །བྱང་ཆུབ་སེམས་དཔའ་མདོ་དང་བསྟུན། །གསང་སྔགས་རྒྱུད་དང་མཐུན་པར་བསྒོམ། །ཆོས་ལ་ཡིད་ཆེས་མ་སླ་བར། །ཉམས་ལེན་སངས་རྒྱས་བཀའ་བཞིན་སྒྲུབས། །དལ་ན་འདི་བས་རྒྱས་པ་ཅིག །བྱེད་པ་ཡིན་ཏེ་ལོང་མ་བྱུང༌།

།ངེད་ཀྱང་བྱ་བ་ཆེས་པ་དང༌། ཁྱོད་ཀྱང་གནས་ཀྱིས་བསྐལ་བའི་ཕྱིར། ། ད་རེས་མཇལ་བ་མ་འགྲིག་པས། །དྲིས་ལན་མདོ་རུ་བསྡུས་པ་ལགས། །སྡོམ་བརྩོན་ཁྱོད་རང་བྱོན་གྱུར་ན། །འདི་རྣམས་རྒྱས་པར་ཕྱེ་བ་ཅིག །ཅིས་ཀྱང་བྱེད་དགོས་ཡིན་མོད་ཀྱི། །འོན་ཀྱང་སྡོམ་གསུམ་རབ་དབྱེ་ལ། །ཚར་གཅིག་གཟིགས་པས་གསལ་བར་མཆི། །བདག་ཀྱང་སྔོན་གྱི་བྱེད་པ་འགའ་ཡི་རྒྱུས། །བསྟན་པའི་ཉི་མ་ཤར་གྱི་ཕྱོགས་སུ་འཆར། །ཐོས་བསམ་བསྒོམ་གསུམ་ཡིད་བཞིན་ནོར་བུ་དེས ༑ ༑ དད་ལྡན་དབུས་གཙང་རེ་བ་རབ་རྫོགས་ཤོག །དཔལ་ལྡན་ས་སྐྱ་པཎྜི་ཏས་ལན་དུ་གསུངས་པའོ།། །།༄༅། །མུ་སྟེགས་ཀྱི་སྟོན་པ་དྲུག་བཏུལ་བའི་ ( ¡¶ ཞ ¡· + ཚེ་སྦྱར་བའི་ ) ཚིགས་བཅད་བཞུགས། ། ༄༅། །ཨོཾ་སྭསྟི་སིདྡྷཾ། རྒྱ་མཚོའི་གོས་ཅན་རྒྱ་མཚོའི་མཐས་ཀླས་ས་ཆེན་འདི་ན་ལྷ་ཆེན་པོ། །འཕྲོག་བྱེད་དྲན་བྱེད་དེ་དག་མཆོད་བྱེད་ཐུབ་པ་དྲང་སྲོང་གརྒ་སོགས ༑ ༑ རྒྱས་པ་གྲོག་མཁར་བ་དང་གཟེགས་ཟན་རྐང་མིག་སེར་སྐྱའི་རྗེས་འཇུག་པ། །ཐོར་ཚུགས་ཤིང་ཤུན་ལོ་མའི་གོས་ཅན་ཐལ་བར་དབྱུ་གུ་ཀུ་ཤ་ཐོགས ༑ ༑ རལ་པའི་ཁུར་འཛིན་མུཉྫས་ལེགས་དཀྲིས་རི་དྭགས་གཡང་གཞིའི་སྟོད་གཡོགས་ཅན། །སོ་རིས་གསུམ་མཚན་རྩེ་མོ་ཅན་མཆོད་ཚངས་སྐུད་མཆོད་ཕྱིར་ཐོགས་པ་འཆང༌། །རིག་བྱེད་ཀུན་སྦྱངས་ངེས་བརྗོད་འདོན་མཁས་སྒྲ་དང་སྡེབ་སྦྱོར་མཐར་སོན་པ། །བདག་ཏུ་ལྟ་བའི་ལྟ་བ་ལ་ལྟ་རྒྱུན་ཏུ་དཀའ་སྤྱད་ང་རྒྱལ་ཅན། །དེ་ལྟའི་ཚུལ་ཅན་མུ་སྟེགས་གླང་ཆེན་རྟག་ཏུ་མྱོས་པའི་ཀླད་འགེམས་པ ༑ ༑ དཔལ་ལྡན་སྨྲ་བའི་སེང་གེ་བློ་གྲོས་སྟོབས་ལྡན་རིགས་པའི་མཆེ་བ་ཅན། ། བརྡ་སྤྲོད་བྱེད་གཞུང་ཡན་ལག་རབ་རྫོགས་བདེ་གཤེགས་བསྟན་པའི་རལ་པས་བརྗིད ༑ ༑ ལེགས་སྦྱར་ང་རོ་སྙན་ཚིག་གད་རྒྱངས་ལྟག་ཆོད་སུན་འབྱིན་མིག་བགྲད་པ། །དེ་ལྟའི་རི་དྭགས་རྒྱལ་པོ་དེ། །དཔལ་ལྡན་ས་སྐྱའི་གངས་རིར་གནས ༑ ༑ བློ་གསལ་རྣམས་ཀྱིས་རི་དྭགས་སྐྱོང༌། །རྒོལ་བ་ངན་པའི་ཝ་ཚོགས་འཇོམས

༑ ༑ ད་དུང་དུ་ཡང་མུ་སྟེགས་བྱེད། །ཐམས་ཅད་ཆོས་ཀྱིས་ཕམ་བྱས་ནས ༑༑ བདེ་བར་གཤེགས་པའི་བསྟན་པའི་ཚུལ། །ཀུན་དགའི་རྒྱལ་མཚན་འཛིན་པར་ཤོག །མང་ཡུལ་སྐྱིད་གྲོང་འཕགས་པ་ཝ་ཏིའི་གཙུག་ལག་ཁང་དང་ཉེ་བའི་སའི་ཆ། ཚོང་དུས་ཀྱི་དབུས་སུ། འཕྲོག་བྱེད་དགའ་བ་ལ་སོགས་པ་མུ་སྟེགས་ཀྱི་སྟོན་པ་དྲུག་ཕམ་པར་བྱས་ནས། སངས་རྒྱས་ཀྱི་བསྟན་པ་ལ་བཅུག་སྟེ་རབ་ཏུ་བྱུང་བའི་དུས་སུ་སྦྱར་བའོ།། །།༄༅། ། ¡Ã ཡོན་ཏན་སྒྲོགས་པའི་ཚལ་ལ་ ( ¡¶ ཞ ¡· བ་གོ་ར་ཞེས་པའི་སྒྲ་ལ་དྲངས་པའི་ ) བསྟོད་པ་བཞུགས། ། ༄༅། །འཇམ་པའི་དབྱངས་ལ་ཕྱག་འཚལ་ལོ། །དོ་ཤལ་ཕྲེང་བ་སིལ་སིལ་སྒྲ་སྒྲོགས་ཤིང༌། །ལྷ་བརྒྱའི་གཙུག་གིས་གང་གི་ཞབས་བཏུད་པ། །འཇམ་མགོན་བླ་མའི་ཞབས་ལ་ཕྱག་འཚལ་ནས། །སྒྲ་ཡི་ཚུལ་གྱིས་དོན་ལ་བསྟོད་པར་བྱ ༑ ༑ དེ་ཡང་འདི་ལྟར་རྟོགས་པར་བྱ་སྟེ། བ་གོ་ར། ཞེས་བྱ་བ་ནི་ཉེ་བར་བསྒྱུར་བས་བསྒྱུར་ན། བ་ནི་བ་ན་ལ། གོ་ནི་སྒྲའི་བསྟན་བཅོས་དག་ལས། ཨ་ཝརྞྞ་ཨུ་ཞེས་འབྱུང་བས་དགུར་འགྱུར་ཞིང༌། དེ་ལ་རྐྱེན་ན་བྱིན་པས། གུ་ཎར་འགྱུར་ལ། ར་ནི་ར་ཎ་སྟེ། དེ་ལྟར་ན་ལེགས་པར་སྦྱར་བའི་སྐད་ལས། བ་ན། གུ་ཎ། ར་ཎ་ཞེས་བྱ་ལ། བོད་ཀྱི་སྐད་ལ་ཡོན་ཏན་སྒྲཽགས་པའི་ཚལ་ཞེས་བྱ་བར་འགྱུར་བས། དེ་དག་ཀྱང་སོ་སོའི་སྒྲ་ལས་སྒྲར་དྲངས་ཏེ། རྐྱེན་ཐ་དད་ཀྱིས་ཚིགས་སུ་བཅད་པར་བསྡེབས་ལ་བརྗོད་གྱྀས་དང༌། མཁས་པ་རྣམས་ཀྱིས་རྣ་བ་བླགས་ཏེ་མཉན་པར་གསོལ་ལོ། །ཡོན་ཏན་རྒྱ་མཚོའི་ཆུ་གཏེར་ལས་བྱུང་བའི། །བཤེས་གཉེན་ཀུ་མུད་བརྩེ་བའི་ཟེའུ་འབྲུ་ཅན། །བློ་གསལ་སྐྱེ་བོ་རིག་པའི་འབྱུང་གནས་པས། ། གཙུག་ལག་ཁང་འདི་མཁས་པའི་བསྟི་གནས་ཡིན། །ངོ་མཚར་ཆོས་སྒྲ་གཎྜིའི་སྒྲ་སྒྲོགས་ཤིང༌། །བློ་གསལ་སྐྱེ་བོ་རིགས་པའི་དགའ་སྟོན་ལ། །འདུལ་བའི་སྒོ་འཛིན་ཀུན་དགའ་ར་བ་འདི། ། ¡Ã དྲི་མེད་ཆོས་སྒྲ་རྒྱུན་དུ་སྒྲོགས་པ་ཡིན། །ཡིད་ཀྱི་གཞི་ལ་བྱ་བ་ཐམས་ཅད་འབྱུང༌། །མ་རྨོངས་སྐྱེ་བོ་རིགས་པའི་ལོ་མ་ཅན།

། རྣམ་དག་ལུང་གི་འབྲས་བུ་སྟོང་ལྡན་པ། ། ( ¡¶ ཞ ¡· - དྲི་མེད་་་་་་་ལྡན་པ། ། ) བློ་གསལ་ལྗོན་པའི་ཚལ་གྱིས་བརྒྱན་པ་ཡིན། །དེ་ལྟར་ཁོ་བོས་སྒྲ་དོན་རབ་བརྟགས་ནས། ། ལེགས་པར་ཕྱེ་སྟེ་བསྒྱུར་བའི་དོན་འདི་ནི། །ཡོན་ཏན་སྒྲོགས་པའི་གཙུག་ལག་ཁང་ཆེན་ཞེས། །སྒྲ་ཡི་ཚུལ་གྱིས་དོན་འདི་རྟོགས་པར་བྱ། ། ¡Ã གཅིག་ལས་དུ་མ་དུ་མ་གཅིག་འགྱུར་ཞིང༌། ། ( ¡¶ ཞ ¡· - གཅིག་ལས་་་་་་་འགྱུར་ཞིང༌། ། ) དུ་མས་དུ་མ་གཅིག་ལས་གཅིག་གི་ཆ། །རྐྱེན་དང་ཕྲད་ན་གཞན་དང་གཞན་འགྱུར་བ། །ལུགས་འདི་གཞན་གྱིས་རྟོགས་ན་ངོ་མཚར་ཆེ། །གྲགས་པ་རྒྱལ་མཚན་གསུང་གི་མན་ངག་གི། རྗེས་སུ་འབྲངས་ཏེ་ཁོ་བོས་རབ་རྟོགས་པ། །གསང་སྔགས་འཛིན་པ་ཀུན་དགའི་མིང་ཅན་གྱིས། །ཡོན་ཏན་སྒྲོགས་པའི་ཚལ་ལ་བསྟོད་པ་ཡིན། །བ་གོ་ར་ཞེས་བྱ་བའི་སྒྲ་ལས་དྲངས་པའི་བསྟོད་པ། ཤཱཀྱའི་དགེ་བསྙེན་ཀུན་དགའ་རྒྱལ་མཚན་དཔལ་གྱིས། ལོ་ཉི་ཤུ་རྩ་གཉིས་ལོན་པའི་ཚེ་སྦྱར་བ་རྫོགས་སོ།། །།༄༅། ། ¡Ã རྔའི་བསྟོད་པ་སྒྲ་ལས་དྲངས་པ ( ¡¶ ཞ

¡· རྟ་ནག་རི་ཁུག་གི་རྔ་བོ་ཆེ་ལ་བསྟོད་པ་ ) བཞུགས། ། ༄༅། །ཨོཾ་སྭསྟི་སིདྡྷཾ། ལྷ་དང་ལྷ་དབང་ཀླུ་དབང་མི་ཡི་གཙོ། །ཆེ་བའི་ཆེ་བ་གཙུག་གི་གཙུག་རྒྱན་གྱིས། །བུ་རམ་ཤིང་པའི་ཞབས་ལ་མངོན་མཆོད་པ། ། ཤཱཀྱའི་རྒྱལ་པོ་དེ་ལ་བདག་དད་དོ། །འགྲོ་བའི་བླ་མ་སྲིད་གསུམ་སྙན་པར་གྲགས ༑ ༑ འཆི་མེད་དབང་པོའི་ཆོས་རྔ་ཆོས་ཀྱིས་མཐོ། །དམ་པའི་སྐྱེ་བོ་མཁས་པ་རྣམས་ལ་གསལ། །དགེ་བའི་སྒྲ་དབྱངས་ཕྱོགས་བཅུར་གྲགས་པར་ཤོག །ཉེ་བར་ཕན་ལ་ཡིད་འོང་སྒྲ། །རྣམ་པ་ཀུན་ཏུ་ཐེ་ཚོམ་གཅོད། །མཁས་པའི་སྙིང་ལ་ཆར་བཞིན་འབབ། །ཐམས་ཅད་མཁྱེན་པ་རྣམས་ཀྱི་གསུང༌། །དེ་ལྟའི་ཚུལ་འཛིན་ཆོས་ཀྱི་རྔ། །བདུད་སྡེའི་ཀླད་པ་རབ་འགེམས་ཤིང༌། །མུ་སྟེགས་བྱེད་པའི་ང་རྒྱལ་འཇོམས ༑ ༑ ཆོས་མིན་སྤྱོད་པ་སུན་འབྱིན་བྱེད། །དམ་པའི་ཆོས་སྐྱོང་གཙུག་ལག་ཁང་གི་རྒྱན། །དགའ་སྟོན་འདུ་བ་དགེ་འདུན་འབོད་པའི་དབྱངས། །འཆལ་པའི་གང་ཟག་ཕྱི་རོལ་སྐྲོད་པའི་སྒྲ། །སྡོམ་བརྩོན་འདུས་ལ་དགེ་བ་སྤྱོད་ཅེས་སྐུལ། ། ཤིང་པགས་བྱམས་དང་སྙིང་རྗེའི་རང་བཞིན་ལ། །གཟེར་བུ་བུ་ག་དགའ་དང་བཏང་སྙོམས་ཚུལ། ཁོང་པ་ཆོས་ཀྱི་དབྱིངས་ཀྱི་དེ་བཞིན་ཉིད། །དབྱུ་གུ་ཐབས་དང་ཤེས་རབ་ཟུང་འབྲེལ་བ། །ལྷག་བསམ་དག་པའི་སྐྱེས་བུས་བསྐུལ་བ་ན། ། རྟེན་ཅིང་འབྲེལ་འབྱུང་ཟབ་མོའི་སྒྲ་དབྱངས་ཅན། །ཧ་ཧའི་གང་རྒྱངས་ཊཱ་ཀ་ཌཱ་ཀཱིའི་སྒྲ། །ཛ་བ་ཛི་བ་མེ་ཏོག་མདའ་འཇོམས་པ། །གང་ལ་སུ་ར་ཝ་ར་ན་མི་ཏ། ། ཧཱུྃ་ཧཱུྃ་ཕཊ་ཕཊ་བདུད་ཀྱི་ཀླད་པ་འགེམས། །གང་གི་མཚན་མོ་བྱང་ཆུབ་ཤིང་དབང་དྲུང༌། །འཆི་མེད་བརྙེས་པ་དེ་ཡི་གསུང་རབ་རྒྱལ། །གང་དག་སྤྲིན་སྒྲ་ཟིལ་གནོན་རྔ་བོ་ཆེ། །སྒྲུབ་དང་བརྡུང་རབ་བརྩོན་པའི་སྐྱེ་བོ་དང༌། །འདི་སྒྲ་ཐོས་དང་ཆེད་དུ་འཛིན་པ་གང༌། །དེ་ཀུན་རྒྱལ་བའི་ཞིང་ཁམས་མ་ལུས་པར། །ཆོས་ཀྱི་རྒྱལ་པོའི་གོ་འཕང་མཐོ་ཐོབ་ནས། །ཆོས་སྒྲ་སྒྲོགས་པའི་ཆོས་མཛོད་ཐོབ་པར་ཤོག ༑ སྐད་གཉིས་སྨྲ་བ་དེ་ལ་དེས་བསྐུལ་ནས།

།སྒྲ་ལས་དྲངས་པའི་ཚིགས་བཅད་འདི་བརྗོད་དོ། །རྟ་ནག་རི་ཁུང་དུ་ས་སྐྱ་པཎྜི་ཏས་སྦྱར་བའོ།། །།༄༅། །དོད་མོ་རི་པའི་གཙུག་ལག་ཁང་དུ་བསྔགས་པ་བཞུགས། ། ༄༅། །དཔལ་ལྡན་ས་སྐྱ་པཎྜི་ཏས། དོད་མོ་རིའི་གཙུག་ཁང་དུ། རྗེ་བཙུན་པའི་རི་མོ་ཞིག་མཛད་པའི་དུས་སུ་ཚིགས་སུ་བཅད་པ། ཡུན་རིང་དོར་བས་རི་མོའི་རྣམ་འགྱུར་རྣམས། །བློ་གྲོས་གསལ་ཀྱང་ལག་གིས་བསྒྲུབ་པ་དཀའ། ། འོན་ཀྱང་སྡོམ་བརྩོན་དམ་པ་ཁྱེད་བཞུགས་པའི། །གནས་འདིར་བློ་གསལ་སྤྲོ་བ་བསྟན་པ་ཙམ། །བློ་གྲོས་གསལ་ལྡན་ཚིག་གི་བསིལ་ཟེར་ཅན། །ཕས་རྒོལ་རྒྱུ་སྐར་བྱེ་བ་ཟིལ་གནོན་པ། །མཁས་པ་ཟླ་བར་ཀུན་ཏུ་གྲགས་རྣམས་ཀྱང༌། །ཤེས་བྱ་ཀུན་ལ་ཕྱོགས་རེའི་མིག་ཅན་ཡིན། །དཔལ་ལྡན་ས་སྐྱ་པས་སྨྲས་པ། ཚིགས་སུ་བཅད་པ་གཉིས་པ་རྫོགས་སོ།། །།༄༅། །ཐེག་ཆེན་ལམ་གྱི་རྣམ་གཞག་མདོར་བསྡུས་བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །ཐུབ་པས་ཆོས་རྣམས་གང་གསུངས་པ། །ཇི་བཞིནབསྒོམས་པས་ཉམས་སུ་ལེན། །དེ་ལ་དམིགས་པ་མེད་པ་ཡི། །ཡིད་ཀྱིས་ཐལ་མོ་སྦྱར་ཏེ་བསྟོད། །གང་གིས་སྡིག་པ་ཅི་བྱས་པ། །དེ་དག་ཀྱང་ནི་འདུས་བྱས་པ། །དེ་ཕྱིར་དེ་མི་རྟག་ཆོས་ཅན། །དེས་ན་དེ་ལ་གདུང་མི་བྱ། །གལ་ཏེ་དམིགས་པར་འཛིན་བཅས་པས། །བསྐལ་པ་བྱེ་བ་དཔག་ཡས་སུ། །དཀོན་མཆོག་གསུམ་པོ་མངོན་བསྟེན་ཀྱང༌། །གྲོལ་བ་མིན་ཞེས་རྒྱལ་བས་གསུང༌། །དམིགས་པ་ཀུན་ལས་རྣམ་གྲོལ་བློ། །དེ་ལ ( ¡¶ ལུ ¡· - ལ ) འང་གལ་ཏེ་མི་འཛིན་ན། །འདི་ཡིས་སྟོང་ཉིད་སྙིང་རྗེ་ཡིས། །བྱང་ཆུབ་དམ་པར་བླ་མེད་རྙེད། །བདག་ཉིད་གཅིག་བུ་གྲོལ་འགྱུར་པའི། །ལམ་དེ་བཟང་པོ་མ་ལགས་པར ༑ ༑ གཅིག་ཏུ་གཞན་ལ་ཕན་དགོངས་པའི། །ཐམས་ཅད་མཁྱེན་པ་ཁོ་ནས་གསུངས ༑ ༑ དེ་ལ་བསམས་ནས་མི་ཤེས་པ། །བདག་གིས་དང་པོར་རང་དོན་དོར ༑ ༑ བདག་དོན་ཞེན་པའི་འདུན་པ་ཅན། །སེམས་ཁྱོད་གཞན་དོན་གཡེང་གྱུར་ན ༑ ཁྱོད་ནི་ཕྱི་ནས་རང་གཞན་གྱི། །དོན་མེད་གཅིག་པུ་འཁོར་བར་འཁྱམས།

། དེ་ལྟར་འབད་པས་རྣམ་ཀུན་ཏུ། །བདག་གི་དོན་ལ་མི་ལྟ་བར། །གཅིག་ཏུ་བརྩེ་བའི་ངང་ཚུལ་ཅན། ། ¡Ã གཞན་གྱི་དོན་ལ་གཞོལ་བར་བྱ། ( ¡¶ ལུ ¡· - གཞན་གྱི་་་་་་་བར་བྱ༑ ) ༑ གཞན་དོན་གྲུབ་པས་བདག་གི་དོན། །ལྷུན་གྱིས་གྲུབ་པ་ཆོས་ཉིད་པས། ། གཉིས་ཀའི་དོན་ཀུན་ཕུན་ཚོགས་པའི། །བདག་ཉིད་ཆེན་པོར་དེ་ནས་འགྱུར། ། ཐེག་པ་ཆེན་པོའི་ལམ་གྱི་རྣམ་གཞག་མདོར་བསྡུས་པ། དཔལ་ལྡན་ས་སྐྱ་པཎྜི་ཏས་སྦྱར་བའོ།། །།༄༅། །ཞེན་པ་བཞི་བྲལ་གྱི་གདམས་པ་བཞུགས། ། ༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །སྤྱིར་དལ་འབྱོར་གྱི་ལུས་ཐོབ། སངས་རྒྱས་ཀྱི་བསྟན་པ་རིན་པོ་ཆེ་དང་འཕྲད། བཅོས་མ་མ་ཡིན་པའི་བློ་སྐྱེས་ནས། དམ་ཆོས་ཕྱིན་ཅི་མ་ལོག་པ་ཅིག་བྱེད་དགོས་པས། དེ་ལ་ཞེན་པ་བཞི་དང་བྲལ་བ་ཅིག་ཉམས་སུ་ལེན་དགོས། དེ་གང་ཞེ་ན། ཚེ་འདི་ལ་མ་ཞེན་པ། ཁམས་གསུམ་འཁོར་བ་ལ་མ་ཞེན་པ། བདག་གི་དོན་ལ་མ་ཞེན་པ། དངོས་པོ་དང་མཚན་ལ་མ་ཞེན་པའོ། །དེ་བཤད་ན། ཚེ་འདི་ཆུའི་ཆུ་བུར་དང་འདྲ་བས། ནམ་འཆི་ངེས་པ་མེད་པས་ཞེན་པ་བྱ་རིན་མི་ཆོག ཁམས་གསུམ་འཁོར་བ་འདི་ ( ¡¶ ཞ ¡·¡¶ ལུ ¡· + ཐམས་ཅད་ ) དུག་གི་འབྲས་བུ་དང་འདྲ་བས་འཕྲལ་ཞིམ་ཡང་ཕུགས་སུ་གནོད་པ་སྐྱེལ། སུ་ཞེན་པར་བྱེད་པ་ཚོ་འཁྲུལ། རང་གི་དོན་ལ་ཞེན་ན་དགྲ་བོའི་བུ་གསོས་པ་དང་འདྲ། འཕྲལ་དགའ་དགའ་ལྟར་བྱེད་ཀྱང༌། ཕུགས་སུ་རང་ལ་གནོད་པ་སྐྱེལ་ངེས། དེས་ན་རང་དོན་ལ་ཞེན་ན་འཕྲལ་བདེ་ཡང་ཕུགས་ངན་སོང་དུ་འགྲོའོ། །དངོས་པོ་དང་མཚན་མ་ལ་མངོན་པར་ཞེན་ན། སྨིག་རྒྱུ་ལ་ཆུར་འཛིན་པ་དང་འདྲ། འཕྲལ་ཆུར་སྣང་ཡང་ཁར་བཏུང་རྒྱུ་མེད། འཁོར་བ་འདི་བློ་འཁྲུལ་པ་ལ་སྣང་ཡང༌། ཤེས་རབ་ཀྱིས་བརྟགས་ན་ངོ་བོར་གྲུབ་པ་ཅི་ཡང་མེད། དེས་ན་འདས་པ་ལ་སེམས་མི་གཞུག མ་འོངས་པ་ལ་སེམས་མི་གཞུག ད་ལྟར་ ( ¡¶ ལུ ¡· + བྱུང་ ) བ་ལ་རྣམ་པར་ཤེས་པ་མི་གཞུག་པ་ཞིག་གོ་བར་བྱས་ནས། ཆོས་ཐམས་ཅད་སྤྲོས་བྲལ་དུ་ཤེས་པར་བྱའོ། །དེ་ལྟར་བྱས་པས་ཚེ་འདི་ཉིད་ལ་མ་ཞེན་པས་ངན་སོང་དུ་མི་སྐྱེ།

ཁམས་གསུམ་ ( ¡¶ ལུ ¡· + འཁོར་བ་ ) ལ་མ་ཞེན་པས་འཁོར་བར་མི་སྐྱེ། བདག་གི་དོན་ལ་མ་ཞེན་པས་ཉན་རང་དུ་མི་སྐྱེ། དངོས་པོ་དང་མཚན་མ་ལ་མ་ཞེན་པས་མྱུར་དུ་མངོན་པར་རྫོགས་པར་འཚང་རྒྱའོ། །ཞེན་པ་བཞི་བྲལ་གྱི་གདམས་ངག་ཕྱིན་ཅི་མ་ལོག་པ། དཔལ་ས་སྐྱ་པ་ཆེན་པོའི་ཐུགས་དགོངས ༑ ས་སྐྱ་པཎྜི་ཏས་སྦྱར་བ་རྫོགས་སོ།། །།༄༅། །སྡུད་པ་སོགས་ཤེར་མདོ་འདོན་ཐབས་བཞུགས། ། ༄༅། །རྗེ་བཙུན་བླ་མ་ ¡Ã ཐུགས་རྗེ་ཆེན་པོ་དང་ལྡན་པ་ ( ¡¶ ལུ ¡· - ཐུགས་རྗེ་་་་་་་ལྡན་པ་ ) རྣམས་ལ་ཕྱག་འཚལ་ལོ། །འཕགས་པ་སྡུད་པ་ལ་སོགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་འདོན་པར་འདོད་ན། ཐོག་མར་དཀོན་མཆོག་གསུམ་ལ་སྐྱབས་སུ་འགྲོ་བར་བྱ། དེ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་བའི་ཕྱིར། ཟབ་པ་དང་རྒྱ་ཆེ་བའི་མདོ་འདོན་པར་བྱའོ་སྙམ་དུ་ཡུན་རིང་དུ་བསམ་པར་བྱའོ། །དེ་ནས་གང་ཟག་དབང་པོ་རབ་ཀྱིས་ཆོས་ཐམས་ཅད་ངོ་བོ་ཉིད་མེད་པ། སྤྲོས་པའི་མཐའ་ཐམས་ཅད་དང་བྲལ་བ་བརྗོད་དུ་མེད་པའི་རང་བཞིན་ཅན་གྱི་ངོ་བོར་བསམས་ལ། དེའི་ངང་ལས་མ་གཡོས་བཞིན་དུ་མདོ་འདོན་པར་བྱའོ། །དེ་ཡང་མདོ་ལས། གཟུགས་ལ་རང་བཞིན་མེད་དེ། གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ། །ཞེས་བྱ་བ་ནས། རྣམ་པ་ཐམས་ཅད་མཁྱེན་པའི་སངས་རྒྱས་ལ་རང་བཞིན་མེད་དེ། གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ། །ཞེས་གསུངས་པའི་དོན་ཡིན་ནོ། །གང་ཟག་དབང་པོ་འབྲིང་གིས་བརྗོད་པ་དང་བྲལ་བའི་དོན། དེ་ཡང་སྔོན་དུ་དྲན་པར་བྱས་ལ། མདོ་ཀློག་པ་ལ་སོགས་པའི་བྱ་བ་ཐམས་ཅད་རྨི་ལམ་སྒྱུ་མ་ལྟ་བུའི་ངང་ནས་བྱ་སྟེ། མདོ་ལས། གཟུགས་རྨི་ལམ་ལྟ་བུ་སྒྱུ་མ་ལྟ་བུའོ། །ཞེས་བྱ་བ་ནས་རྣམ་པ་ཐམས་ཅད་མཁྱེན་པ་ཉིད་ཀྱང་རྨི་ལམ་ལྟ་བུ་སྒྱུ་མ་ལྟ་བུའོ། །ཞེས་བྱ་བའི་བར་དུ་གསུངས་པའི་གདམས་ངག་ཡིན་ནོ། །གང་ཟག་དབང་པོ་ཐ་མས་སྔོན་དུ་བརྗོད་བྲལ་དང༌། རྨི་ལམ་སྒྱུ་མ་དྲན་པར་བྱས་ལ།

ཚིག་ཏུ་འདོན་པའི་སྒྲ་ལ་སེམས་གཏད་དེ་མ་ཡེངས་པར་བྱས་ལ། མཐོང་ཐོས་ལ་སོགས་པ་ཐམས་ཅད་ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོ་ཡིན་སྙམ་དུ་ཤེས་པར་བྱས་ལ་ ( ¡¶ ཞ ¡·¡¶ ལུ ¡· + མདོ་ ) འདོན་ནོ། །དེའང་གཟུགས་ནི་གཟུགས་ཀྱིས་སྟོང༌། སྒྲ་ནི་སྒྲས་སྟོང༌། ཞེས་པ་ལ་སོགས་པའི་གདམས་ངག་ཡིན་ནོ། །དེ་ལྟར་གང་ཡང་རུང་སྟེ། མདོ་ཐོན་ནས་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བར་བྱའོ། །སྡུད་པ་ལ་སོགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་འདོན་པའི་མན་ངག་ས་སྐྱ་པཎྜི་ཏས་མཛད་པའོ།། །།༄༅། །ཕུང་པོ་གསུམ་པའི་མདོ་འདོན་ཐབས་བཞུགས།། ༄༅། ། ¡Ã ན་མོ་མཉྫུ་ཤྲཱི་ཡེ། ཕུང་པོ་གསུམ་པའི་མདོ་འདོན་པའི་མན་ངག་ནི། ( ¡¶ ལུ ¡· - ན་མོ་ངག་ནི། ) རང་གི་མདུན་དུ་ནམ་མཁའི་གནས་སུ་སངས་རྒྱས་སུམ་ཅུ་སོ་ལྔ་པདྨ་དང་ཟླ་བའི་གདན་ལ་བཞུགས་པ། དཀར་པོ་ལ་སོགས་པ་ཁ་དོག་ལྔའི་རྣམ་པ་ཅན། སྤྲུལ་པའི་སྐུའི་ཆ་ལུགས་ཀྱིས་བཞུགས་པ། མཚན་བཟང་པོ་སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུས་བརྒྱན་པ། ཕྱག་རྒྱ་ལྔས་བཞུགས་པ་སྟེ། ཆོས་འཆད། ཏིང་ངེ་འཛིན། མཆོག་སྦྱིན། ( ¡¶ ལུ ¡· + བདུད་འདུལ། ) ས་གནོན ༑ སྐྱབས་སྦྱིན་གྱིས་བཞུགས་པའོ། །གང་ཟག་ ( ¡¶ ཞ ¡·¡¶ ལུ ¡· - ཟག་ ) གི་བློ་ལ་དམིགས་པ་གསལ་བར་འདོད་ན་དཀར་པོ་བདུན་ནི་ཆོས་འཆད་ཀྱིས་བཞུགས་པ། སྔོན་པོ་བདུན་ནི་བདུད་འདུལ་གྱིས་བཞུགས་པ། སེར་པོ་བདུན་ནི་མཆོག་སྦྱིན་གྱིས ༑ དམར་པོ་བདུན་ནི་ཏིང་ངེ་འཛིན་གྱིས། ལྗང་ཁུ་བདུན་ནི་སྐྱབས་སྦྱིན་གྱིས་བཞུགས་པའོ། །དེའང་ཕྱོགས་རེ་རེར་མི་བཞུགས་པར། དཀར་པོ་གཅིག་གི་རྩར་སྔོན་པོ་དང༌། སེར་པོ་དང༌། དམར་པོ་དང༌། ལྗང་གུ་སྤེལ་བས་བཞུགས་པ། དཀར་པོ་ནས་བཟུང་སྟེ་རིམ་པ་བཞིན་དུ་བཞུགས་པར་བསྒོམས་ན་བློ་ལ་བདེ་བ་ཡིན་ནོ། །བོད་ཀྱིས་བྱས་པའི་ཕུབ་དང་རལ་གྲི་ལ་སོགས་པ་མཚོན་ཆ་མང་པོ་བཟུང་བ་སྣང་སྟཻ། དེ་ནི་སྤྲུལ་སྐུ་རབ་ཏུ་བྱུང་བའི་ཆ་ལུགས་ལ་ཤིན་ཏུ་མི་འཐད་པ་ཡིན་ནོ།

།དེའང་ཁྱད་པར་འཕགས་པའི་བསྟོད་པ་ལས་འབྱུང་བ། ཁྱོད་ནི་ ¡Ã མཚོན་ཆ་ ( ¡¶ ཞ ¡·¡¶ ལུ ¡· འཁོར་ལོ་ ) མདུང་མེད་པར། །བྱམས་པའྀ་མཚོན་གང་ལགས་པས་རྒྱལ། །ཞེས་གསུངས་པ་ཡིན་ནོ། །དེ་ལྟ་བུ་ནི་སྡིག་པ་བཤགས་པའི་རྟེན་ ( ¡¶ ཞ ¡·¡¶ ལུ ¡· + ནམ་མཁའ་ལ་བསམ་ལ། དངོས་སམ་ཡིད་ཀྱིས་ཕྱག་འཚལ་ཞིང༌། ཕྱག་འཚལ་གསུམ་བརྗོད་པ་ནི། སྡིག་པ་བཤགས་པའི་རྟེན་ ) གྱི་སྟོབས་ཡིན་ནོ། །སངས་རྒྱས་བཅོམ་ལྡན་འདས་དེ་དག་ཐམས་ཅད་བདག་ལ་དགོངས་སུ་གསོལ། བདག་གི་སྐྱེ་བ་འདི་དང་ཞེས་པ་ནས་བཟུང་སྟེ། མི་འཆབ་བོ། །ཞེས་པའི་བར་ནི་རྣམ་པར་སུན་འབྱིན་པའི་སྟོབས་ཡིན་ལ། སླན་ཆད་བསྡམ་པར་བགྱི་ལགས་སོ། །ཞེས་བྱ་བ་ནི་གཉེན་པོ་ཀུན་ཏུ་སྤྱོད་པ་དང༌། སོར་ཆུད་པའི་སྟོབས་སོ། །དེ་དག་ནི་སྡིག་པ་བཤགས་པའི་ ¡Ã ཕུང་པོ་ཞེས་བྱ་བའི་ ( ¡¶ ཞ ¡·¡¶ ལུ ¡· - ཕུང་པོ་ཞེས་བྱ་བའི་ ) སྟོབས་ཡིན་ནོ། །ཡང་སངས་རྒྱས་བཅོམ་ལྡན་འདས་དེ་དག་བདག་ལ་དགོངས་སུ་གསོལ། ཞེས་བྱ་བ་ནས་བཟུང་སྟེ། སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བའི་བསོད་ནམས་བྱ་བའི་དངོས་པོ་དང༌། བསྒོམས་པ་ལས་བྱུང་བའི་བསོད་ནམས་བྱ་བའི་དངོས་པོ་ ( ¡¶ ཞ ¡·¡¶ ལུ ¡· + ཞེས་བྱ་བ་ ) གསུམ་དུ་འདུ་ལ། གཞན་ཡང་འོག་ནས་འབྱུང་བའི་བསོད་ནམས་ཐམས་ཅད་ལ་རྗེས་སུ་ཡི་རང་བ་དང་ ༑ ཆོས་ཀྱི་འཁོར་ལོ་བསྐོར་བར་བསྐུལ་བ་དང༌། མྱ་ངན་ལས་མི་འདའ་བར་གསོལ་བ་གདབ་པ་རྣམས་ནི། བསོད་ནམས་ཀྱི་ཕུང་པོ་ཞེས་བྱ་བ་ཡིན་ལ། བསྔོ་བ་རྣམས་ནི་ཡོངས་སུ་བསྔོ་བ་ཞེས་པའི་ཕུང་པོ་གསུམ་པ་ཡིན་ནོ། །དེ་ལྟར་ཕུང་པོ་གསུམ་དུ་བསྡུས་ལ། ངག་ཏུ་བརྗོད་པའི་ཚིག་གི་དོན་བསམ་ཞིང༌། སྙིང་ཐག་པ་ནས་སྡིག་པ་བཤགས་པ་ལ་སོགས་པ་བྱའོ། །གཞུང་གི་ཚིག་དོན་རྣམས་ནི་གཞུང་ཉིད་དུ་རྟོགས་པར་བྱའོ། །ཕུང་པོ་གསུམ་པ་འདོན་པའི་མན་ངག ས་སྐྱ་པཎྜི་ཏས་མཛད་པ་རྫོགས་སོ།། །།༄༅། །སྤྱོད་པ་རྣམ་དག་གི་ཚིགས་བཅད་བཞུགས།། ༄༅། །སྤྱོད་པ་རྣམ་པར་དག་པ་ཞེས་བྱ་བ།

བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །མཚན་ཉིད་ལྡན་པའི་བླ་མ་མཆོག །དཀོན་མཆོག་གསུམ་གྱི་ངོ་བོར་བཞུགས། །ལུས་ཅན་ཀུན་དང་ཐབས་ཅིག་ཏུ། །མཁའ་མཉམ་བཞུགས་ལ་བདག་གསོལ་འདེབས། །དཀོན་མཆོག་གསུམ་ལ་ཕྱག་འཚལ་ལོ། ། དཀོན་མཆོག་གསུམ་ལ་བདག་སྐྱབས་མཆི། །དེ་དག་ཀུན་ལ་ཀུན་ནས་མཆོད། ། སྡིག་པ་ཐམས་ཅད་སོ་སོར་བཤགས། །དགེ་བ་ཀུན་ལ་རྗེས་ཡི་རངས། །ཆོས་ཀྱི་འཁོར་ལོ་བསྐོར་དུ་གསོལ། །མྱ་ངན་མི་འདའ་བདག་གསོལ་འདེབས། །བྱང་ཆུབ་སེམས་ནི་བསྐྱཻད་བགྱིས་ནས། །དེ་ཡི་སྤྱོད་པའང་བདག་གིས་སྤྱད། །རྫོགས་པའི་སངས་རྒྱས་མྱུར་ཐོབ་ཤོག །དེ་ལྟར་ཚོགས་གཉིས་མྱུར་སྡུད་པའི། །ཚིགས་སུ་བཅད་པ་བསྡུས་པ་འདི། །དུས་རྣམས་ཀུན་ཏུ་བརྗོད་བྱས་ན། །བསོད་ནམས་ཕུང་པོ་དཔག་མེད་འབྱུང༌། །ཆོས་སྤྱོད་པའི་ལེའུ་སྟེ་དང་པོའོ།། །།སངས་རྒྱས་ཇི་བཞིན་བླ་མར་མོས། །ཇི་ལྟར་མཉེས་པའི་མཆོད་པས་མཆོད ༑ ༑ མི་འབྲལ་སྒྲུབ་པའི་སྐྱབས་འགྲོ་བྱ། །རྐང་གི་ཁོང་ནས་སྡིག་པ་བཤགས ༑ ༑ བྱང་ཆུབ་ཏུ་ནི་སེམས་བསྐྱེད་ནས། །སངས་རྒྱས་ལམ་གྱི་བསོད་ནམས་བསགས། །ཆགས་པ་མེད་པའི་སྦྱིན་པ་གཏང༌། །ཉེས་པ་མེད་པའི་ཚུལ་ཁྲིམས་བསྲུང༌། །རྙོག་པ་མེད་པའི་བཟོད་པ་བསྒྲུབ། །དགེ་བ་སྡུད་པའི་བརྩོན་འགྲུས་བརྩམ། ཁམས་གསུམ་སྤོང་བའི་ཏིང་འཛིན་བསྒོམ། །ཐམས་ཅད་ཤེས་པའི་ཤེས་རབ་བསྐྱེད། །ཟང་ཟིང་སྦྱིན་པས་བོས་ནས་ནི། །སྙན་པར་སྨྲ་བས་ཆོས་བཤད་དེ། །དོན་སྤྱོད་པ་ཡིས་སེམས་བཀུག་ནས། །དོན་མཐུན་པ་ཡིས་སྤྲོ་བ་བསྐྱེད ༑ ༑ དེ་ལྟའི་བསོད་ནམས་དཔག་མེད་པ། །བྱང་ཆུབ་ཁོ་ནའི་དོན་དུ་བསྔོ། ། བསྒྲུབ་པའི་ལེའུ་སྟེ་གཉིས་པའོ།། །།ཚོགས་ཀྱི་ལམ་དུ་དགེ་བ་བསྒྲུབ། །སྦྱོར་བའི་ལམ་དུ་ངེས་ཤེས་བསྐྱེད། ། མཐོང་བའི་ལམ་དུ་ཆོས་ཉིད་རྟོགས། །བསྒོམ་པའི་ལམ་དུ་གོམས་པ་འཕེལ། ། མཐར་ཕྱིན་པ་ཡིས་ཀུན་རྫོགས་ཏེ། །ས་བཅུ་པ་ལ་རབ་གནས་ནས། །བདུད་སྡེ་མ་ལུས་ཕམ་མཛད་དེ། །རྫོགས་པའི་སངས་རྒྱས་ཐོབ་པར་འགྱུར།

།འབྲས་བུའི་ལེའུ་སྟེ་གསུམ་པའོ།། །།སྤྱོད་པ་རྣམ་པར་དག་པ་འདི། །བློ་གྲོས་དམན་པའི་སེམས་ཅན་གྱིས། ། མྱུར་དུ་སངས་རྒྱས་ཐོབ་བྱའི་ཕྱིར། །དཔལ་ལྡན་ས་སྐྱ་པ་ཡིས་སྦྱར། །སྤྱོད་པ་རྣམ་པར་དག་པའི་ཆོས། །ཚིགས་སུ་བཅད་པ་བཅུ་གཉིས་པ་ཞེས་བྱ་བ། དཔལ་ལྡན་ས་སྐྱ་པཎྜི་ཏས་བསམ་ཡས་ཀྱི་གཙུག་ལག་ཁང་དུ་སྦྱར་བའོ།། །།༄༅། །སེམས་ཀྱི་གནས་ལུགས་རྣལ་དུ་མཚོན་པའི་མན་ངག་བཞུགས། ། ༄༅། །སེམས་ཀྱི་གནས་ལུགས་རྣལ་དུ་མཚོན་པར་བྱེད་པའི་མན་ངག་ཚིགས་སུ་བཅད་པ་བརྒྱད་པ་ཞེས་བྱ་བ། བླ་མ་དང་འཇམ་དཔལ་དབྱངས་ལ་ཕྱག་འཚལ་ལོ། །བདག་ཏུ་འཛིན་པའི་འཁྲི་ཤིང་བཅད། །སྡུག་བསྔལ་རྒྱ་མཚོ་རྣམས་ལས་བརྒལ། །གཅིག་ཏུ་བདེ་ལ་ཡིད་སྦྱོར་བའི། །ལམ་འདི་འགའ་ལ་རྒྱལ་བས་གསུངས། །ཕྱི་རོལ་མཚན་མས་གཡེངས་རྣམས་ལ། །སེམས་ནི་ལས་རུང་ཐོབ་དཀའ་ཡི། །དམིགས་པ་ཉིད་ལ་སེམས་གཏོད་དང༌། །ཡིད་ནི་ཞི་བ་ཐོབ་པར་འགྱུར ༑ ༑ དམིགས་པ་ཉིད་ལ་གཏད་ལེགས་ན། །དམིགས་པར་འཛིན་པ་རབ་ཏུ་སྤང་ ༑ ༑ དམིགས་པ་རབ་ཏུ་སྤངས་ནས་

( ¡¶ ཞ ¡·¡¶ ལུ ¡· པ་ ) ནི། །འཛིན་པའི་སེམས་ལ་རབ་ཏུ་བརྟག །རིང་དུ་བསྲིངས་ན་མི་འགྲོ་ལ། །ཉེ་བར་བསྟེན་ན་མི་ཆགས་ཤིང་ ༑ ༑ ལེགས་པར་བརྟགས་ན་མ་གྲུབ་པ། །འདི་ཡི་རང་བཞིན་ཇི་ལྟ་བུ། །གལ་ཏེ་དེ་ལ་ཅུང་ཟད་ཞེན། །ཇི་ལྟར་ན་ཡང་འཁོར་བར་འགྱུར། །ཅི་སྟེ་དེ་ཡི་དེ་ཉིད་ཤེས ༑ ༑ འཆིང་བ་ཀུན་ལས་ངེས་པར་གྲོལ། །འདི་མ་རྟོགས་པས་ཁམས་གསུམ་དུ ༑ ༑ སྔོན་ཆད་སྡུག་བསྔལ་དུ་མས་གཟིར། །ད་ཀོ་ཁྱོད་ཀྱི་ཚུལ་ཤེས་པས། །སླན་ཆད་ཁོ་བོ་རྗེས་མི་འབྲང༌། ཁྱོད་ལ་བདེན་པར་གང་རྟོག་པ། །དེ་ལ་སྡུག་བསྔལ་བདེན་པ་འབྱུང༌། །སེམས་ཁྱོད་བརྫུན་པར་གང་གིས་ཤེས། །དེ་ཡི་སྡུག་བསྔལ་བརྫུན་དུ་ཟད། །སྐྱེས་བུ་གང་གིས་འདི་རིག་ན། །བུད་ཤིང་ཟད་པའི་མེ་བཞིན་དུ ༑༑ འཁོར་བ་པ་ཡི་རྒྱུན་བཟློག་ནས། །བྱང་ཆུབ་དམ་པ་འཐོབ་པར་འགྱུར། ། རང་གི་སེམས་ངོས་བཟུང་བའི་ཚིགས་སུ་བཅད་པ་བརྒྱད་པ་ཞེས་བྱ་བ། དཔལ་ལྡན་ས་སྐྱ་པཎྜི་ཏས་སྦྱར་བ་རྫོགས་སོ།། །།༄༅། །ཆག་ལོའི་ཞུ་བ་བཞུགས། ། ༄༅། །ཨོཾ་སྭསྟི་སིདྡྷཾ། སྡོམ་པ་གསུམ་ལྡན་རིག་པའི་གནས་ལྔ་ཐུགས་སུ་ཆུད ༑ ༑ རྣམ་འབྱེད་བློ་ལྡན་འདོད་པའི་ལྷ་ཡིས་རྗེས་སུ་གཟུང༌། །མཁྱེན་བརྩེས་ཆོས་ལོག་ཚར་གཅོད་སྐལ་ལྡན་རྗེས་འཛིན་པ། །ས་སྐྱ་པ་ཞེས་ཡོངས་གྲགས་བླ་མ་རྒྱལ་གྱུར་ཅིག །དཔལ་ལྡན་མར་མེ་མཛད་དཔལ་ཡེ་ཤེས་སྲས། །སྒྲ་བསྒྱུར་ནག་ཚོ་ལ་སོགས་མཁས་བཙུན་གྱི། །གདན་ས་སྐྱེ་རྒུའི་བདེ་གཞི་བསྟན་འཛིན་དག ༑ འབྱུང་གནས་གཙུག་ལག་ཁང་ཆེན་ཡང་ཐོག་ནས། །ཐུབ་བསྟན་དམ་ཆོས་ཕྱིན་ཅི་མ་ལོག་པ། །གངས་རིའི་ཁྲོད་དུ་གཙོ་ཆེར་སྤེལ་བ་ཡི། །སྐྱེས་བུ་དམ་པས་བྱིན་རླབས་དགོན་གནས་མཆོག །ཡོངས་སུ་གྲགས་པའི་དཔལ་ལྡན་ས་སྐྱར་ནི།། ལུང་རིགས་རི་སུལ་བརྟེན་ནས་འཇིགས་མེད་པར། །དོན་ལྡན་སེང་གེའི་ང་རོས་ལོག་སྨྲ་བའི། །ཝ་ཚོགས་སྐྲག་མཛད་སྐལ་ལྡན་རང་རིགས་སྡུད། །རྩོད་དུས་མི་ཡི་སེང་གེའི་སྤྱན་སྔ་རུ། །ཤཱཀྱའི་དགེ་སློང་ཁྱོད་སོགས་དམ་པ་ཡི།

།སྤྱན་ཟུར་ཕོག་ཅིང་ཐུབ་པའི་བསྟན་ལ་དད། །བྱང་ཆུབ་ཆེ་སོགས་ཁྱད་འཕགས་རྟེན་ཡང་མཐོང་ ༑ ༑ སྒྲ་བསྒྱུར་མིང་ཅན་ཆོས་རྗེས་ཞུ་འཕྲིན་འབུལ། །ཕྱག་འཚལ་སྐུ་ཁམས་བདེ་བའི་ཡི་གེ་ཡིས། །མཚོན་ཏེ་ཞུ་ལེགས་དེ་སླད་སྐབས་ཀྱི་དོན། །སངས་རྒྱས་བསྟན་པའི་བྱི་དོར་བསྟན་བཅོས་ཆེ། །སྡོམ་གསུམ་རབ་དབྱེ་མཛད་ཅེས་སྔོན་དུ་ཐོས ༑ ༑ ཉན་ཞིང་ལྟ་བར་འདོད་ཀྱང་ཡུལ་གྱིས་བསྐལ། །ཡུལ་འདིར་དྲིས་ཀྱང་དཔེ་ཐོགས་མེད་ཅེས་གྲགས། །སླད་ནས་དགེ་བཤེས་ཡེ་ཤེས་སེང་གེའི་དཔེ། ། རྒྱལ་ཟླའི་མར་ངོའི་ཚེ་གཉིས་ཉིན་མོ་བླངས། །ཚེས་གསུམ་སྔ་དྲོ་བལྟས་པས་པོ་ཏི་ལ ༑ ༑ ཡིག་མཁན་སྐྱོན་ཆགས་རང་ཡང་གཡེང་བ་ཆེ། །བློ་ནུས་ཆུང་བས་མཐའ་དག་མ་རྟོགས་མོད། །གང་རྟོགས་ཕལ་ཆེར་དད་པའི་གནས་སུ་གོ །འོན་ཀྱང་མ་རྟོགས་ཐེ་ཚོམ་གང་མཆིས་པ། །ཅུང་ཟད་ཅིག་ཞུ་དེ་དག་ལུང་བསྟན་གསོལ། ། ཆོས་དབྱིངས་བསྔོ་རྒྱུ་མིན་པ་མེད་མོད་ཀྱི། །དོན་དམ་དགེ་དང་མི་དགེ་ལུང་མ་བསྟན ༑ ༑ རིམ་བཞིན་དེ་བཞིན་ཉིད་དང་འཁོར་བ་ཀུན། །ནམ་མཁའ་སོ་སོར་བརྟགས་མིན་ཞེས་གསུང་བ། །ཉན་ཐོས་ཉིད་བཞེད་ཐུན་མོང་མིན་པ་ཅི། །དོན་དམ་དགེ་བ་དེ་བཞིན་ཉིད་དོ་ཞེས། །དགོངས་པ་ཅན་དུ་འཆད་པའི་དགོས་པ་གང་ ༑ ༑ ཆོས་དབྱིངས་དགེ་མེད་ཙམ་ལ་དགེ་བ་ཞེས། །འདོགས་རྒྱུ་དགེ་མེད་མི་དགེར་མི་མཚུངས་སམ། །ཟས་ཀྱིས་འགྲངས་པ་འདོད་ཆགས་བྲལ་བའི་དཔེ། ། ཉེར་བསྟན་འདོད་ཆགས་བྲལ་བ་མཚན་ཉིད་ལ། །གཏན་ནས་འདོད་ཆགས་བྲལ་བའང་བཤད་པ་མེད། །དེ་བཞིན་ཆོས་དབྱིངས་དོན་དམ་དགེ་བ་དངོས། །བདེ་བསྐྱེད་སྦྱོར་འབྱུང་སོགས་སུ་བཤད་པའང་མེད། །ཐར་པ་དམ་པའི་དོན་དུ་དགེ་བ་ཞེས ༑ ༑ རྣམ་དག་ཡེ་ཤེས་སྤྱོད་ཡུལ་མ་ལགས་སམ། །ཆོས་དབྱིངས་མ་རྟོགས་ཆོས་གཞན་མེད་གསུངས་པ། །དོན་དམ་ཆོས་དབྱིངས་དབང་བྱས་མ་ལགས་སམ ༑ ༑ བསྟན་བཅོས་དགོངས་པ་ཅན་དང་ཐད་ཀའི་སྒྲ། །མིན་པར་འཆད་ན་འཕགས་པས་གསུངས་པ་ཡི། །བསྟན་བཅོས་སྦྱོར་བའི་རྒྱུ་དྲུག་མ་ཚང་བས།

། འཕགས་པའི་རང་ཚིག་གོང་འོག་མི་འགལ་ལམ། །བསྔོ་བ་བྱེད་ཚེ་ཆུ་ཐིགས་སྦྲེང་བྱེད་པ། །སྔོན་ཚེ་གཙུག་ལག་ཁང་ཆེན་རྣམས་ནའང་ཡོད། །ལུང་ནས་གསུངས་ཞེས་སྨྲ་ཞིང་བལ་ཡུལ་ནའང༌། །དགེ་སྦྱོང་ཀུན་མཛད་རེ་ཞིག་དཔྱད་པར་རིགས།། མཁས་པ་འཇིགས་མེད་འབྱུང་གནས་སྦས་པ་ཡིས། །མཛད་པའི་ཆོ་གས་ཆོས་རྗེ་ཤཱཀྱ་དཔལ། །བཟང་པོས་སྐྱེ་བོ་ཀུན་ལ་སེམས་བསྐྱེད་མཛད། །དེ་ནི་བྱང་ས་དང་མཐུན་ཇི་ལྟར་ལགས། །དབུ་མའི་ལུགས་ཀྱི་སེམས་བསྐྱེད་འགྲོ་ཀུན་ལ། །ཆོ་གས་བསྐྱེད་ན་སྐྱེ་བ་མདོ་ལྔ་སོགས། །སློབ་དཔོན་གཉིས་ཀྱིས་བསྟན་བཅོས་ལས་གསུངས་ཀྱང༌། །དེ་འདྲའི་ཆོ་ག་དེ་གང་བསླབ་བྱ་གང༌། །སེམས་བསྐྱེད་ཐོབ་ནས་བསླབ་ལ་མ་བསླབས་ཀྱང༌། །རྒྱལ་བར་འགྱུར་ན་ཆོ་ག་སུས་ཐོབ་ལེགས། །འོན་ཏེ་རྒྱལ་སྲས་ཞི་བ་ལྷས་མཛད་པའི། །བསླབ་བཏུས་སྤྱོད་འཇུག་བཞིན་དུ་བསྲུང་འཚལ་ན། །ཆོ་ག་ཟློས་ནུས་སྐྱེ་བོ་ཕལ་པོ་ཆེས། །བསླབ་བ་བསྲུང་བ་ལྟ་ཞོགས་བསྲུང་མཚམས་ཀྱང༌། །ཤེས་པར་མི་ནུས་དེ་ལ་བཅའ་བ་ལས། །ཉམས་པའི་ཉེས་སོགས་འབྱུང་བར་མི་འགྱུར་རམ། །བརྒྱ་ལ་ཕག་མགོའི་དབང་བསྐུར་གསུང་སྲིད་ཀྱང་ ༑ ༑ རྗེས་གནང་ཡིན་གྱིས་དབང་བསྐུར་མིན་ཞེས་གསུང། །གལ་ཏེ་གསུངས་ན་དབང་དུ་བརྗོད་པ་ལ། །འགལ་བ་ཅི་མཆིས་རྡོ་རྗེ་དྲིལ་བུ་པས། །སྔགས་གཏད་པ་ལ་སྔགས་ཀྱི་དབང་དུ་བརྗོད། །དེས་ན་མ་གསུངས་བྱེད་ཉིད་མཚར་ཆེའམ། ། གསང་སྔགས་གསར་རྙིང་གཉིས་ལ་བོད་ཀྱིས་ནི། །སྦྱར་བའི་རྒྱུད་སྡེ་མང་སྟེ་གང་དག་ལགས། །ཚིག་གི་སྡེབ་སྦྱོར་གང་རྣམས་མཁྱེན་པ་དང༌། །རྒྱན་དང་མངོན་བརྗོད་ཕལ་ཆེར་གོ་བ་དང༌། །སྡེབ་སྦྱོར་དང་ནི་རྒྱན་གྱི་བསྟན་བཅོས་དག །གང་དང་གང་ཞིག་གང་དང་གང་ལ་གསན། །གཞན་ཡང་གསང་སྔགས་རྒྱུད་སྡེ་བཞི་པོ་ལ། །ཉན་བཤད་ཡོད་པ་ཕལ་ཆེར་གསན་ཞེས་འབྱུང༌། །ཉན་བཤད་ཡོད་པའི་རྒྱུད་ཀྱང་དུ་ཞིག་མཆིས། ཁྱད་པར་དཔལ་ལྡན་བརྟག་པ་གཉིས་པ་ལ། ། མཁས་པའི་འགྲེལ་པ་རྣམ་བཤད་དུ་ཞིག་མཆིས།

།མཚན་བརྗོད་བཤད་པ་ལུགས་དྲུག་གང་དག་ལགས། །དེ་རྣམས་རྣམ་དབྱེ་སྡོམ་གསུམ་རབ་དབྱེའི་དཔེ།། དག་པ་ཞིག་གི་བཀའ་དྲིན་ཅི་གནང་ཞེས། །མཛེམ་དགོས་མེད་པར་སྤྱི་བརྟོལ་བསྐྱེད་པ་ལགས། །ཞུ་དོན་གཞན་ཡང་མཆིས་མོད་བཀྲ་ཤིས་གྲགས། །མར་ངོའི་ཚེས་ལྔའི་ཉིན་མོ་འགྲོ་ཟེར་ནས། །མར་ངོའི་ཚེས་བཞི་ཉིན་པར་འདི་དག་བྲིས། ཁོ་བོས་གུས་པའི་བསམ་པས་ཞུས་པ་འདི། །ནོངས་ན་བཟོད་མཛོད་དགེ་བས་འགྲོ་བ་ཀུན། །དགེ་བཤེས་དམ་པ་བསྟཻན་ནས་ཐབས་མཁས་བཅས། །ཤེས་རབ་གྲོལ་བའི་བླ་མས་བསྐྱོང་པར་ཤོག །ཆོས་རྗེ་ས་སྐྱ་པ་ལ། ཆག་ལོ་ཙཱ་བས་ཞུས་པའོ ༑༑ ༑༑ ༄༅། །ཆག་ལོ་ཙཱ་བའི་ཞུས་ལན་བཞུགས། ། ༄༅། །བླ་མ་དང་འཇམ་པའི་དབྱངས་ལ་གུས་པས་ཕྱག་འཚལ་ལོ། ། བདེ་བྱཻད་ཆུར་ཉལ་རང་བྱུང་མེ་ཏོག་མདའ། །མཚོ་བྱུང་བདག་པོ་ལམ་ནག་ཉི་མའི་བུས། །གང་གིས་གསུང་རབ་རྙོག་པར་མ་ནུས་པ། །བུ་རམ་ཤིང་པའི་གསུང་ལ་བདག་ཅག་དད༌། །བློ་ཆེན་སྡོམ་བརྩོན་སྡེ་སྣོད་མང་འཛིན་ལ། །སྐད་གཉིས་སྨྲ་བ་ཆོས་རྗེ་དཔལ་བཟང་པོས། །ཇི་ལྟར་དྲི་བར་མཛད་པ་དེ་ཡི་ལན། །ལུང་དང་རིགས་པའི་ངག་གིས་ཅུང་ཟད་བཤད། །དེ་ལ་དྲི་བ་དང་པོ་ཆོས་ཀྱི་དབྱིངས་བསྔོ་ ¡Ã རྒྱུ་ ( ¡¶ ལུ ¡· རུང་བ་ ) མིན་པ་བདེན་ཡང༌། དོན་དམ་པའི་དགེ་བ་དེ་བཞིན་ཉིད། དོན་དམ་པའི་སྡིག་པ་འཁོར་བ་ཀུན། དོན་དམ་པའི་ལུང་མ་བསྟན་ནམ་མཁའ་དང་སོ་སོར་བརྟགས་མིན་གྱི་འགོག་པ་ཞེས་གསུངས་པ་ཉན་ཐོས་ཁོ་ནའི་ལུགས་ཡིན་གྱི་ཐེག་པ་ཆེན་པོ་དང་ཐུན་མོང་མ་ཡིན་པའི་རྒྱུ་མཚན་ཅི་ ( ¡¶ ཞ ¡·¡¶ ལུ ¡· + ཡིན་ ) ཞེས་པའི་ལན་ནི། ཉན་ཐོས་ཤེས་བྱ་ཐམས་ཅད་རྫས་སུ་གྲུབ་ ( ¡¶ ལུ ¡· + པར་འདོད་ ) ཅིང་སྟོང་པར་མི་འདོད་རྫས་སུ་གྲུབ་པར་འདོད་པས་དེ་བཞིན་ཉིད་ལ་སོགས་པ་དགེ་བ་ལ་སོགས་པའི་རྫས་སུ་གྲུབ་པར་འདོད་ལ། ཐེག་པ་ཆེན་པོ་པས་ཆོས་ཐམས་ཅད་སྟོང་པ་ཡིན་པས་དེ་དག་རྫས་སུ་གྲུབ་པ་འགོག་ཅིང་དོན་དམ་པའི་དགེ་བ་ལ་སོགས་པ་བཏགས་པ་བར་བཞེད་དོ། ། ¡Ã དེས་ན་དེ་དག་ཐུན་མོང་མ་ཡིན་ནོ།

། ( ¡¶ ལུ ¡· - དེས་ན་་་་་་་ཡིན་ནོ། ། ) དྲི་བ་གཉིས་པ་དེ་བཞིན་ཉིད་སྤྲོས་བྲལ་ལ་དགེ་བར་འདོག་པའི་དགོས་པ་ཅི་ཞིག་གསུངས་པའི་ལན་ནི། དེ་བཞིན་ཉིད་ལ་དགེ་བར་འདོགས་པའི་དགོངས་གཞི་ནི་སྡིག་པ་མེད་པ་ཙམ་ལ་དགོངས ༑ དགོས་པ་ནི་ཞུམ་པ་གཟེངས་བསྟོད་པ། དངོས་ཀྱི་དོན་ལ་གནོད་བྱེད་ཀྱི་ཚད་མ་ནི། དེ་བཞིན་ཉིད་དགེ་བ་མཚན་ཉིད་པ་ཡིན་ན། འབྲས་བུ་བདེ་བ་འབྱིན་པར་ཐལ། འདོད་ན་ངན་འགྲོ་མི་སྲིད་པར་འགྱུར་ཏེ། ཆོས་ཀྱི་དབྱིངས་ལས་མ་གཏོགས་པའི། །གང་ཕྱིར་ཆོས་མེད་དེ་ཡི་ཕྱིར། །ཅེས་གསུངས་པ་ལྟར་རོ ༑ ༑ འབྲས་བུ་བདེ་བ་མི་སྐྱེད་ཀྱང་དགེ་བ་ཡིན་པ་ ¡Ã ཇི་ལྟར་ཡིན་ ( ¡¶ ཞ ¡·¡¶ ལུ ¡· ཅི་སྟོ་ ) སྙམ་ན། དེ་ལྟར་ན་དགེ་བ་མཚན་ཉིད་པ་མ་ཡིན་པར་བཏགས་པ་བ་ཡིན་ཏེ ༑ བཙོ་བསྲེག་གི་བྱ་བ་མི་བྱེད་པ་ལ་མེར་བཏགས་པ་བཞིན་ནོ།། འཁོར་བ་ལ་དོན་དམ་པའི་སྡིག་པར་འདོགས་པའི་དགོངས་པའི་གཞི་ནི། ཉེར་ལེན་གྱི་ཕུང་པོ་ལྔ་སྡུག་བསྔལ་གྱི་གཞི་ཡིན་པ་ལ་དགོངས། དགོས་པ་འཁོར་བ་ལ་སྐྱོ་བ་བསྐྱེད་པ་ཡིན ( ¡¶ ཞ ¡· - ཡིན ) ། དངོས་ལ་གནོད་བྱེད་ཀྱི་ཚད་མ་ནི། འཁོར་བ་ཐམས་ཅད་སྡིག་པ་ཡིན་ན་བདེ་འགྲོའི་ལས་ཀྱང་སྡིག་པར་འགྱུར་ལ་དེ་ལྟ་ན་མངོན་མཐོ་ངེས་ལེགས་མི་སྲིད་པར་འགྱུར་རོ། །དེ་དག་སྲིད་ཀྱང་སྡིག་པ་ཡིན་ན་དེ་ལས་མངོན་མཐོ་ངེས་ལེགས་འབྱུང་བས་འགལ་ལོ། །སྡིག་པ་གཙོ་ཆེ་བ་ལ་དགོངས་ནས་བཏགས་སོ་ཞེ་ན། དེ་ལྟ་ན་དགོངས་པ་ཅན་དང་བཏགས་པ་བར་གྲུབ་བོ། །ནམ་མཁའ་དང་སོ་སོར་བརྟགས་མིན་གྱི་འགོག་པ་ལ་ལུང་མ་བསྟན་དུ་འཆད་པའི་དགོངས་གཞི་ནི་བདེ་འགྲོ་དང་ངན་འགྲོ་གཉིས་ཀའི་རྒྱུ་མ་ཡིན་པ་ལ་དགོངས། དགོས་པ་ནི་འབྲས་བུ་མེད་པའི་བླང་དོར་ལ་མི་འཇུག་པའི་ཆེད་དངོས་ ¡Ã ཀྱི་དོན་ ( ¡¶ ལུ ¡· - ཀྱི་དོན་ ) ལ་གནོད་བྱེད་ཀྱི་ཚད་མ་ནི། ལུང་དུ་མ་བསྟན་པ་མཚན་ཉིད་པ་ཡིན་ན། སྒོ་གསུམ་གྱིས་བསྐྱེད་པའི་ལས་སུ་ཐལ་ཏེ། མདོ་ལས་དགེ་སྡིག་ལུང་མ་བསྟན་གསུམ་ཀ་སྒོ་གསུམ་གྱིས་བསྐྱེད་པའི་ལས་སུ་གསུངས་པའི་ཕྱིར་རོ།

། འདོད་ན་འདུས་བྱས་སུ་འགྱུར་རོ། །དེས་ན་ལས་མཚན་ཉིད་པ་མ་ཡིན་པ་ལ་མིང་ ¡Ã དེར་ ( ¡¶ ལུ ¡· དེ་ལྟར་ ) བྱུང་བ་ནི་བཏགས་པ་བ་ཡིན་ནོ།། དེས་ན་དགེ་སྡིག་ཡིན་མིན་དང་བ་ལང་ཡིན་མ་ཡིན་ལ་སོགས་པ་མཚན་ཉིད་ལ་བརྟག་དགོས། མཚན་ཉིད་མེད་པའི་མིང་ཐམས་ཅད་མི་བླུན་པོ་ལ་བ་ལང་ ( ¡¶ ལུ ¡· + དུ་བཏགས་པ་ ) ལྟར་བཏགས་པ་ཡིན་པར་ཤེས་པར་བྱའོ། །གལ་ཏེ་དེ་དག་ལ་དགེ་བ་ལ་སོགས་པའི་དོན་མེད་ན་དགེ་བ་ལ་སོགས་པར་གདགས་སུ་མི་རུང་ངོ་སྙམ་ན་མི་འགལ་ཏེ། རྣམ་འགྲེལ་ལས། བརྗོད་པར་འདོད་པའི་གཞན་དབང་ཕྱིར ༑ ༑ སྒྲ་རྣམས་གང་ལའང་མེད་མ་ཡིན། །ཞེས་གསུངས་པ་ལྟར་རོ། །འཕགས་པས་ཀྱང༌། འདོད་ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ ༑ ༑ མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་གསུངས་པས་ཀུན་སློང་བཟང་ངན་གྱིས་ལུས་ངག་ཡིད་གསུམ་གྱི་བྱ་བ་བཟང་ངན་ལ་འཇུག་ན་དགེ་སྡིག་ཏུ་གསུངས་ཀྱི། དེ་ལས་བཟློག་པ་ལ་མ་གསུངས་སོ།། ལས་བསྒྲུབ་པའི་རབ་ཏུ་བྱེད་པར་ཡང་དེ་དག་གསུངས་ལ། མདོ་ལས་ཀྱང་སྒོ་གསུམ་གྱི་ལས་ལ་དགེ་སྡིག་གི་རྣམ་གཞག་མཛད་ཀྱི་ལས་མ་ཡིན་པ་ལ་དགེ་སྡིག་མ་གསུངས་ཤིང༌། སེམས་པ་དང་བསམ་པའི་ལས་ཀྱི་རྣམ་གཞག་ཀྱང་དེ་ལྟར་གསུངས་སོ། །དེས་ན་ངེས་དོན་གྱི་མདོ་སྡེ་རྒྱུད་སྡེ་བསྟན་བཅོས་ཐམས་ཅད་ལས་དོན་དམ་པར་སྤྲོས་པ་དང་བྲལ་བའི་ཕྱིར་དགེ་སྡིག་ལས་གྲོལ་བར་གསུངས་སོ།། ཆོས་མངོན་པར་ནི་དྲང་དོན་ངེས་དོན་གཉིས་ཀ་གཏན་ལ་འབེབས་པས་རིགས་པས་མ་བརྟགས་པར་ངེས་དོན་དུ་གཟུང་མི་རུང་སྟེ། སློབ་དཔོན་དབྱིག་གཉེན་གྱིས ༑ གཟུགས་སོགས་སྐྱེ་མཆེད་ཡོད་པ་ནི། །དེས་འདུལ་བ་ཡི་སྐྱེ་བོ་ལ།། དགོངས་པའི་དབང་གིས་གསུངས་པ་སྟེ། །བརྫུས་ཏེ་འབྱུང་བའི་སེམས་ཅན་བཞིན ༑ ༑ ཞེས་གསུངས་པས་སོ། །དྲི་བ་གསུམ་པ་དེ་བཞིན་ཉིད་ལ་དགེ་བ་མེད་པས་སྡིག་པར་ཡང་མི་མཚུངས་སམ་གསུངས་པའང་དགོས་པ་ཡོད་ན་གདགས་སུ་རུང་ཡང་དགོས་པ་མེད་པའི་ཕྱིར།

དངོས་སུ་མ་བཏགས་ལ། འོན་ཀྱང་མདོ་སྡེ་རྒྱན་ལས། ལ་ལ་གཅིག་ཏུ་ཉེས་པར་སྤྱོད་ཉེན་ཡོད། །ལ་ལ་དཀར་པོའི་ཆོས་རྣམས་ཡོངས་སུ་བཅོམ། །ལ་ལ་ཐར་པའི་ཆ་མཐུན་དགེ་བ་མེད། །དཀར་པོ་དམན་པ་ཡོད་པ་རྒྱུ་དང་བྲལ། །ཞེས་གསུངས་པ་དང༌། མདོ་ལས་ཀྱང་སེམས་ཅན་རྣམས་ནི་སྡིག་པའི་རང་བཞིན་ཅན་ཡིན་ནོ་ཞེས་གསུངས་སོ། །གང་ཟག་འགའ་ཞིག་ལ་ཐར་པའི་ཆ་མཐུན་གྱི་དགེ་བ་ཙམ་ཡང་མེད་པ་དང༌། སེམས་ཅན་ ¡Ã ཐམས་ཅད་ཀྱང་ ( ¡¶ ཞ ¡· - ཐམས་ཅད་ཀྱང་ ) སྡིག་པའི་རང་བཞིན་ཅན་ཡིན་ན། དེ་དག་གི་དེ་བཞིན་ཉིད་ཀྱང་མི་དགེ་བར་ཞལ་གྱིས་བཞེས་པ་ཡིན་ཏེ། དགེ་བ་གཏན་མེད་ ¡Ã པར་བཞེད་ ( ¡¶ ཞ ¡· - པར་བཞེད་ ) པའི་ཕྱིར་རོ། །དྲི་བ་བཞི་པ་ཟས་ཀྱིས་འགྲངས་པ་ལ་འདོད་ཆགས་དང་བྲལ་བར་བཤད་ཀྱང་གཏན་ནས་འདོད་ཆགས་དང་བྲལ་བ་མཚན་ཉིད་པ་བཤད་པ་མེད་ཅེས་གསུངས་པ་ཡང༌། དེ་བཞིན་ཉིད་ནི་དོན་དམ་པའི་དགེ་བར་བཤད་ཀྱང་འབྲས་བུ་བདེ་བ་སྐྱེད་པའི་དགེ་བར་བཤད་པ་མེད་ཅེས་གསུངས་པ་ངེད་ཀྱང་དེ་ཉིད་འདོད་པ་ལགས་མོད། དེས་ན་འདོད་ཆགས་དང་བྲལ་བར་བཤད་ཀྱང་འདོད་ཆགས་དང་བྲལ་བ་མཚན་ཉིད་པ་མ་ལགས། དེ་བཞིན་ཉིད་དུ་དོན་དམ་པའི་དགེ་བ་བཤད་ཀྱང་མཚན་ཉིད་པ་མ་ཡིན་པ་ལ་མིང་དེར་བཏགས་པ་ཉིད་ཀྱིས་བཏགས་པ་བར་འགྱུར་བ་ལགས་མོད། དེའི་ཕྱིར་ཆོས་ཀྱི་དབྱིངས་བསྔོ་རྒྱུའི་དགེ་བར་བྱེད་ན་འཁྲུལ་པ་ཡིན་ཏེ། དཔེར་ན་མི་བླུན་པོ་ལ་བ་ལང་དང་བྲམ་ཟེའི་ཁྱེའུ་ལ་མེར་བཏགས་པ་ལ་བཞོ་བཀལ་དང་བཙོ་བསྲེག་རེ་བ་ལྟར་རྣམ་པར་འཁྱམས་པ་ཡིན་ནོ། །དེས་ན་དགེ་བ་མཚན་ཉིད་པ་ཡིན་པ་འགོག་གིས་བཏགས་པ་འགོག་པ་མ་ལགས། དྲི་བ་ལྔ་པ་ཆོས་ཀྱི་དབྱིངས་ལས་གཞན་པའི་ཆོས་མེད་ཅེས་བྱ་བ་དོན་དམ་པའི་ཆོས་ཉིད་ཀྱི་དབང་དུ་བྱས་པ་མ་ལགས་སམ། ཞེས་གསུངས་པའང་དེ་ཉིད་ལགས་མོད། དེ་ལ་དགེ་བ་བྱེད་ན་ཧ་ཅང་ཐལ་ཟེར་བ་ལགས། དྲི་བ་དྲུག་པ་ ¡Ã བསྟན་བཅོས་ཀྱི་ ( ¡¶ ཞ ¡· དྲང་དོན་གྱི་ ) དགོངས་པ་ཅན་དང་ཐད་ཀའི་སྒྲ་མི་འཁྲུལ་ལམ་གསུངས་པ་

( ¡¶ ལུ ¡· + ལ ) ། འོ་སྐོལ་གྱིས་དྲང་དོན་ངེས་དོན་ཕྱེ་ནས་བཤད་པས་ག་ལ་འཁྲུལ། གཞན་མ་ཕྱེ་བར་པོམ་ཡོར་དུ་དྲང་དོན་ལ་ངེས་དོན་དུ་འཆད་པ་དེ་དག་འཁྲུལ་པ་ལགས་མོད། དྲི་བ་བདུན་པ་ཆུ་ཚིགས་སྦྲེང་བ་ལའང་ལུང་སྡེ་སྣོད་གསུམ་ནས་བཤད་པ་མ་མཐོང་ ༑ ཐམས་ཅད་སྒྲོལ་གྱིས་གླང་པོ་ཆེ་ལ་སོགས་པ་བྱིན་པའི་བྲམ་ཟེས་ཆུ་ཚིགས་སྦྲེངས་གདའ་སྟེ། བྲམ་ཟེ་དེ་རྣམས་མུ་སྟེགས་པ་ལགས་པས་ཁོ་རང་གི་རིག་བྱེད་ནས་འབྱུང་བ་བཞིན་བྱས་གདའ། དེའི་ལག་ལེན་མ་གོ་བར་སངས་རྒྱས་པ་ལའང་དགོས་སྙམ་ནས་བྱས་པར་གདའ་བས། བོད་ཀྱི་གཙུག་ལག་ཁང་ན་ཆོས་ཁུངས་མ་དར་བའི་དུས་ན་ཡོད་པ་མ་ཐོས། གལ་ཏེ་ཡོད་ཀྱང་མ་བཤད་པས་ནོར་པ་ལགས ༑ བལ་པོ་ནའང་འདུལ་འཛིན་རྣལ་མ་མེད་པས་ ¡Ã ཏ་པ་སི་ལ་ ( ¡¶ ལུ ¡· - ཏ་པ་སི་ལ་ ) ལག་ལེན་ནོར་བ་མང་པོ་ཡོད་པར་གདའ། ཆོས་གོས་ལ་ཆག་ཚད་མེད། ཞྭ་དང་ཤ་འགག་དང༌། བེར་ཕྲུགས་དཀར་པོ་གོན། དབྱུག་པ་བསྲུབས་པ་ལ་གཎྜཱི་བྱེད ༑ ལ་ལ་ཟངས་ཀྱི་ལྷུང་བཟེད་བྱེད། དགོངས་ཀ་གྲོང་དུ་འགྲོ་བ་ལ་ལྷུང་བཟེད་ཁུར་དགོས་ཟེར། ལྷུང་བཟེད་ལག་པས་མནན་པར་བྱིན་ལེན་གྱི་གོ་ཆོད་པར་བྱེད། གྲིབ་ཚོད་སློབ་དཔོན་རང་གིས་བརྗོད། དེ་ལ་སོགས་པ་ནོར་བ་མང་པོ་ཡོད་པར་གདའ། དེས་ན་འོ་སྐོལ་སྡེ་སྣོད་འཛིན་པ་རྣམས་ལ་ལག་ལེན་མི་རྒན་ཚོ་བྱེད་པ་བས་

( ¡¶ ཞ ¡·¡¶ ལུ ¡· + ཀྱང་ ) སྡེ་སྣོད་ནས་བཤད་པ་ཅིག་དགོས་པར་གདའ། མི་རྒན་བྱེད་པ་དག་བོད་ནའང་མདོ་བསྐུལ་སྒོག་སྐྱ་མ་བྱ་བ་ལ་སོགས་པ་མང་པོ་གདའ་སྟེ། མ་བཤད་པར་གདའ། ཁྱེད་རང་སྡེ་སྣོད་འཛིན་པ་ལགས་མོད། དྲི་བ་བརྒྱད་པ་བླ་མ་ཨ་བྷ་ཡའི་ཆོ་གས་ངེད་ཀྱི་མཁན་པོ་ཆོས་རྗེ་པ་སྐྱེ་བོ་ཀུན་ལ་སེམས་བསྐྱེད་པ་མཛད་པ་དེ་བྱང་ས་དང་ཇི་ལྟར་མཐུན་པ་ ( ¡¶ ལུ ¡· - པ་ ) གསུང་བའང་ ༑ ངེད་ཀྱི་མཁན་པོ་བསོད་སྙོམས་པ་ཆེན་པོ་ལ་འགའ་ཞིག་སེམས་བསྐྱེད་ཞུ་ཡིན་གདའ་བས། ཛེ་ཏཱ་རིའི་ལུགས་ཀྱི་དབུ་མའི་དཔེ་རྒྱ་གར་དུ་ལུས་ནས་མེད་གསུང་ ༑ དེར་སྡོམ་པ་ཉི་ཤུ་པའི་ལུགས་ཞུ་བྱས་པས་བསྙེན་གནས་མི་ཐུབ་པ་ལ་སེམས་བསྐྱེད་གང་ན་འོང་གསུངས་ནས་མ་གནང༌། དགེ་སློང་གི་མཁན་པོ་ཞུ་བ་ཀུན་ལའང་འདུལ་བ་ཉན་ཞིང་ངའི་དྲུང་དུ་ལོ་བཅུ་སྡོད་ནུས་ན་བྱ་གསུངས་ནས་མ་གནང་ ༑ དབང་ཞུ་བ་ལའང་རྩ་ལྟུང་སྲུང༌། རིམ་གཉིས་སྒོམ། རྒྱུད་སྡེ་ཕྱོགས་རེ་སློབ་ནུས་ན་བྱེད་དེ་ཁྱེད་ཀྱིས་མི་ནུས་གསུངས་ནས་མི་གནང་བར་གདའ། ཕྱིས་དད་པ་ཅན་ ¡Ã ཚོ་མཆི་མ་ཕྱུང་ནས ( ¡¶ ལུ ¡· མང་པོས་ ) ཡང་ཡང་ཞུས་པས་བོད་དཔེ་ཁྱེར་ལ་ཤོག་གསུངས་ནས་བོད་ཀྱི་ལས་ཆོག་ལ་རྒྱ་ཡིག་གི་མཆན་བཏབ། བོད་ཀྱི་སེམས་ཙམ་པའི་ཡི་གེ་ལ་དབུ་མའི་ལུགས་ཀྱི་སྡིག་བཤགས་ལ་སོགས་པ་བསྣན་ནས་འཛད་ཀྱིན་གདའ། ཡུལ་ཆོས་ཀྱི་དགེ་སློང་ཡུལ་ཆོས་ཀྱི་སེམས་བསྐྱེད་ང་བོད་དུ་འོངས་པས་ཆུད་ཟོས་གསུང་ཞིང་ཞུ་མཁན་ཀུན་ལ་མི་མཉེས་བཞིན་མཛད་ཀྱིན་གདའ། ཨ་བྷ་ཡའི་སེམས་བསྐྱེད་ཀྱི་ཆོ་ག་ངས་མ་མཐོང་ལགས ༑ སེམས་ཙམ་པའི་ཆོ་ག་ལ་སྡིག་པ་བཤགས་པ་ལ་སོགས་པ་དང་ཡུལ་ཡང་སྐྱེ་བོ་ཀུན་ལ་བྱེད་ན། བྱང་ས་དང་མི་མཐུན་པས་མ་དག་པར་མཆི། འོན་ཀྱང་མཁན་པོས་གཞན་གྱི་ངོ་བསྲུང་བས་བོད་རྣམས་ཀྱི་ངོར་མཛད་པ་འདྲ་བར་གདའ ༑ རྒྱ་གར་དུའང་ཕལ་ཆེན་སྡེ་པ་ལ་སོགས་པ་སྡེ་པ་མི་འདྲ་བ་མང་པོ་ཡོད་པའི་ནང་དུ་བཞུགས་པས་དེ་རྣམས་ཀྱི་ངོར་ལྷུང་བཟེད་ཀྱི་བྱིན་ལེན་དང༌།

ཕྱི་དྲོའི་བུ་རམ་མི་ཟ་བ་ལ་སོགས་ཐམས་ཅད་ཡོད་སྨྲའི་འདུལ་བའི་ལག་ལེན་དང་མི་མཐུན་པ་འགའ་ཞིག་བྱེད་དགོས་སོང་གསུང་གིན་གདའ། དྲི་བ་དགུ་པ། དབུ་མའི་ལུགས་ཀྱི་སེམས་བསྐྱེད་ཀྱི་ཆོ་ག་དང༌། དེའི་བསླབ་བྱ་གང་ཡིན། བསླབ་བྱ་ལ་མ་བསླབས་ན་ཉམས་པའི་ཉེས་པ་མི་འབྱུང་ངམ་གསུངས་པའང། འདི་སློབ་དཔོན་ཀླུ་སྒྲུབ་ཀྱི་ཆོ་ག་ལ་བརྟེན་ནས་སྤྱོད་འཇུག་ཏུ་མཛད། དེའི་དོན་ཛེ་ཏཱ་རིས་བསྡུས་ནས། ཡི་དམ་བླང་བར་མཛད་པའི་ཆོ་གའི་ལུགས་དེ་ལགས། ཡུལ་ཡང་སེམས་ཅན་ཐམས་ཅད་ལ་བྱ་བར་གསུངས། ལྟུང་བའང་བྱང་ཆུབ་སེམས་དཔའ། རྒྱལ་པོ། བློན་པོ། སྐྱེ་བོ་ཕལ་པ་ ¡Ã ཚོའི་ ( ¡¶ ཞ ¡· གཙོ་ཆེ་བའི་ ) རྣམ་གཞག་མཛད། སྡོམ་པ་གཏོང་བའི་ཚུལ་ཡང་ ( ¡¶ ལུ ¡· - ཡང་ ) སོ་སོར་ཐར་པ་ལའང་ལྟུང་བ་བྱུང་བས་སྡོམ་པ་གཏོང་བ་དང༌། མི་གཏོང་བའི་ལུགས་གཉིས་གདའ། དེ་བཞིན་དུ་ཐེག་པ་ཆེན་པོ་ལའང་ལུགས་གཉིས་ཡོད་པའི་སེམས་ཙམ་པ་ལྟུང་བས་སྡོམ་པ་གཏོང་བའི་ལུགས་སུ་གསལ། དབུ་མ་ལ་ལུགས་གཉིས་ཀ་གདའ། ངེད་ཅག་སྨོན་པའི་སེམས་མ་བཏང་ན་ལྟུང་བ་གཞན་བྱུང་ཡང་སྡོམ་པའི་རྩ་བ་མི་གཏོང་བའི་ལུགས་དེའི་རྗེས་སུ་འབྲང་བ་ལགས། དེའང་སངས་རྒྱས་ཕལ་པོ་ཆེ་ལས། རྡོ་རྗེ་རིན་པོ་ཆེ་ཆག་ཀྱང་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང་རང་གི་རིགས་མི་འདོར ༑ དེ་བཞིན་དུ་ཐམས་ཅད་མཁྱེན་པའི་ཡེ་ཤེས་ཀྱི་སེམས་བསྐྱེད་པའང་ནན་ཏན་དང་བྲལ་ཡང་ཉན་ཐོས་དང༌། རང་སངས་རྒྱས་ཐམས་ཅད་ཟིལ་གྱིས་གནོན་ཅིང་རང་གི་རིགས་མི་འདོར། ཞེས་བྱ་བ་ལ་སོགས་པ་དང༌། རྒྱལ་པོ་ལ་གདམས་པའི་མདོ་ལ་སོགས་པའི་རྗེས་སུ་འབྲང་བ་ལགས། འདིར་སྤྱོད་འཇུག་ལས། གལ་ཏེ་དེ་ལྟར་དམ་བཅས་ནས། །ཞེས་བྱ་བ་ལ་སོགས་པ་གསུངས་པའང༌། སྨོན་པ་མ་ཉམས་པར་འཇུག་པ་འགའ་ཞིག་ལས་ཉམས་ན། ངན་སོང་དུ་ཅུང་ཟད་སྐྱེ་བར་གསུངས་ཀྱི་མཐར་འཚང་མི་རྒྱ་བའི་ལུང་མ་ལགས། ལྟུང་བས་རེ་ཞིག་ངན་སོང་དུ་སྐྱེས་ཀྱང་སྨོན་པ་མ་ཉམས་ན་མཐར་འཚང་རྒྱ་སྟེ།

སྐྱེས་རབས་ལས། ལས་ཀྱི་རྣམ་པར་སྨིན་པ་བསམ་མི་ཁྱབ། །སྙིང་རྗེའི་བདག་ཉིད་ཅན་ཡང་དུད་འགྲོར་སྐྱེ། །དེ་ནའང་ཆོས་ཀྱི་འདུ་ཤེས་ཉམས་པ་མེད་ཅེས་བྱ་བ་ལ་སོགས་པ་དང་ ༑ མདོ་སྡེ་རྒྱན་ལས། རིང་མོ་ཞིག་ནས་ངན་སོང་དུ། །འགྲོ་ཞིང་མྱུར་དུ་ཐར་པ་དང༌། །དེ་ནའང་སྡུག་བསྔལ་ཆུང་ངུ་མྱོང༌། །སྐྱོ་བཅས་སེམས་ཅན་ཡོངས་སྨིན་བྱེད ༑ ༑ ཅེས་གསུངས་པ་ལྟར ( ¡¶ ཞ ¡· + རོ། ) ། སྤྱོད་འཇུག་ལས། དངོས་པོ་ཕལ་པ་ཅུང་ཟད་ལའང་ཞེས་བྱ་བ་ལ་སོགས་པ་ནི་སྨོན་པ་ཉམས་ན་འཚང་མི་རྒྱ་བ་ལ་དགོངས་སོ། །དེའི་ཕྱིར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་སྙམ་པའི་སྨོན་པ་མ་ཉམས་ན་འཇུག་པ་ལ། རིམ་གྱིས་སློབ་པས་འཁོར་བ་མཐའ་ཅན་དུ་འགྱུར་ཏེ། དཔེར་ན་མི་རྒྱུན་མ་ཆད་ན་ཟས་ནོར་ཞར་ལས་འབྱུང་བ་བཞིན་ནོ། །དེས་ན་སེམས་བསྐྱེད་སུས་ཐོས་ཀྱང༌། སྨོན་པ་འཆོར་དཀའ་བས། མཐར་སངས་རྒྱས་པའི་དགོངས་པ་དེར་གདའ། བསླབ་བཏུས་ཀྱི་དགོངས་པའང་དེ་བཞིན་དུ་ཤེས་པར་བྱའོ། །དེས་ན་སེམས་བསྐྱེད་ཀྱི་བསླབ་བྱ་རྒྱས་བསྡུས་དང༌། བརྩོན་པ་ཆེ་ཆུང་ལས་འཚང་རྒྱ་བ་སྔ་ཕྱི་འབྱུང་བས། དེས་ན་རིམ་གྱིས་འཚང་རྒྱ་བའི་ ¡Ã སེམས་བསྐྱེད་ཀྱི་ ( ¡¶ ཞ ¡· - སེམས་བསྐྱེད་ཀྱི་ ) ལུགས་ལ་མྱུར་དུ་འཚང་རྒྱ་ ¡Ã བ་ལ་དགོངས་ ( ¡¶ ཞ ¡· - བ་ལ་དགོངས་ ) པའི་བསླབ་བྱ་ཚོ་མ་སྦྱར་བས་སྐྱོན་དུ་མི་འགྲོ་སྟེ ༑ དཔེར་ན་རིམ་གྱིས་གསོ་དགོས་པའི་ནད་ལ་ཅིག་ཅར་སོས་པའི་སྨན་མ་བཏང་ཡང་སྐྱོན་དུ་མི་འགྲོ་བ་བཞིན་ནོ། །དེས་ན་བསླབ་བྱ་བསླབ་པ་ལ་དགོངས་པ་ཡིན་གྱི། གཏན་ནས་བསླབ་བྱ་མི་དགོས་པ་མ་ལགས། དེའང་སྤྱོད་འཇུག་གི་སྡོམ་པ་ལེན་པའི་ཆོ་གའི་སྐབས་སུ་བྱང་ཆུབ་སེམས་ནི་བསྐྱེད་བགྱི་ཞིང༌། །ཞེས་སྨོན་པ་བླངས་ནས། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །ཞེས་འཇུག་པ་ལ་རིམ་གྱིས་སློབ་པར་ཁས་བླངས་ཀྱིས། བསླབ་བྱ་ཐམས་ཅད་ད་ལྟ་ཉིད་ནས་སློབ་པར་ཁས་བླངས་པ་མེད་པས་དམ་བཅས་ཉམས་པའི་

( ¡¶ ཞ ¡·¡¶ ལུ ¡· + ཉེས་པ་ ) མི་མཆི། སྨོན་པ་བཏང་ནས་དགེ་བ་ཕྲ་མོ་ཙམ་ཡང་མ་སྤྱད་ན་དམ་བཅའ་ཉམས་པའི་ཉེས་པ་མཆིས་མོད། འོན་ཀྱང་སྨོན་པ་གཏོང་བའི་རྒྱུ་ཤིན་ཏུ་དཀའ། འཇུག་པ་ལ་དགེ་བ་ཕྲ་མོ་ཙམ་རེ་མི་བྱེད་པའང་མི་སྲིད་པའི་ཚོད་ཙམ་དུ་མཐོང་བས་དབུ་མའི་ལུགས་ཀྱི་སེམས་བསྐྱེད་གཏོང་བ་དཀའ་བར་གདའ། སྤྱིར་ཆོ་ག་ལ་ཕན་ཡོན་ཤས་ཆེ་བ་དང་གཅིག ཉེས་དམིགས་ཤས་ཆེ་བ་དང་གཅིག གཉིས་ཀ་ཆ་མཉམ་པ་གཅིག་ལས། སེམས་བསྐྱེད་འདི་ཕན་ཡོན་ཤས་ཆེ་བར་གདའ། འདི་དག་གི་བསླབ་བྱ་རྒྱས་བསྡུས་རྣམས་མདོ་དང་བསླབ་བཏུས་ལ་སོགས་པར་གསལ་ལོ། །དྲི་བ་བཅུ་པ་བརྒྱ་ལ་ཕག་མགོའི་དབང་ ( ¡¶ ཞ ¡· + བསྐུར་ ) ལ་སོགས་པ་གསུངས་ན་དབང་ཞེས་བརྗོད་པ་ལ་འགལ་བ་ཅི་མཆིས་གསུངས་པ་ལ་ཡང༌། སྤྱིར་ཕག་མགོའི་དབང་ལ་སོགས་པ་རྒྱུད་སྡེ་གང་ནས་ཀྱང་བཤད་པ་མི་གདའ། གལ་ཏེ་གསུང་སྲིད་ན་བྱ་བ་བརྟགས་པ་མཐའ་བཟུང་བ་ལགས། དཔེར་ན་མེ་ལ་བསིལ་བ་མེད། ཡོད་ན་མེ་མ་ཡིན་སྒྱུ་མ་ལ་སོགས་པ་གཞན་ཡིན་ཟེར་བ་དང་འདྲ། དེ་ལ་དབང་བསྐུར་ལ་སྦྱོར་དངོས་རྗེས་གསུམ་ཡོད་པའི་དངོས་གཞི་དབང་མཚན་ཉིད་པ་ལགས། སྟ་གོན་དང་རྗེས་གནང་ཡང་དབང་བཏགས་པ་བ་ཡིན་ཏེ། དཔེར་ན་དགེ་སློང་གི་སྡོམ་པའི་ཆོ་ག་ཟེར་ཡང་སྦྱོར་བ་བར་ཆད་དྲི་བ་ལ་སོགས་པ་དང༌། རྗེས་བསླབ་བྱ་བཅུ་གཅིག་བརྗོད་པ་ཚོ་དགེ་སློང་གི་སྡོམ་པའི་ངོ་བོ་འབོགས་པ་མ་ལགས། སྡོམ་པའི་ངོ་བོ་འབོགས་པ་ལ་གསོལ་བའི་ལས་གཅིག་དང༌། བརྗོད་པའི་ལས་གསུམ་ལས་མི་གདའ ༑ སེམས་བསྐྱེད་པའང་སྦྱོར་བ་ཡན་ལག་བདུན་དང༌། རྗེས་དགའ་བ་བསྒོམ་པ་ཀུན་སེམས་བསྐྱེད་དུ་མིང་བཏགས་ཀྱང་ཡན་ལག་ཡིན་གྱི་དངོས་གཞི་མ་ལགས། སྡོམ་པ་ཉི་ཤུ་པ་ཟེར་ཡང་སྡོམ་པ་ལེན་པའི་ཆོ་ག་ལ་ཚིག་གཅིག་ལས་མི་གདའ། གཞན་ཐམས་ཅད་སྦྱོར་བ་དང༌། རྗེས་ཀྱི་བསླབ་བྱ་ལ་མིང་བཏགས་ ( ¡¶ ལུ ¡· + པ་ )( ¡¶ ཞ ¡· + སྡོམ་པའི་ ) གདའ། དེ་བཞིན་དུ་རྗེས་གནང་ལ་དབང་བསྐུར་གྱི་མིང་ ¡Ã བཏགས་ཀྱང་

( ¡¶ ཞ ¡· - བཏགས་ཀྱང་ ) མཚན་ཉིད་པ་མ་ཡིན་བཏགས་པ་བ་ཡིན་ཏེ། སཾ་པུ་ཊ་ལས། དབང་དང་བཀས་གནང་ཐོབ་པ་ཡི། །བྱ་བ་བྱས་པས་རབ་འཛུམ་ཞིང༌། །འགྲོ་ཀུན་དགའ་བར་བྱེད་པ་ཡི། །ཤིན་ཏུ་སྙན་པའི་ཚིག་འདི་བརྗོད ༑ ༑ ཅེས་དབང་དང་རྗེས་གནང་གཉིས་ཐ་དད་དུ་གསུངས་ལ། བུམ་དབང་བཅུ་གཅིག་ཅེས་བྱ་བར་མིང་འདོགས་པ་ནི་བུམ་དབང་གི་ཡན་ལག་ལ་དེར་མིང་བཏགས་པ་ལགས། དཔེར་ན་རྒྱལ་པོའི་ཕོ་ཉ་བཅུ་གཅིག་ཟེར་ཡང༌། གཅིག་དཔོན ༑ གཞན་འཁོར་དུ་འགྲོ་བ་དང་འདྲ། ཡང་དབང་གི་མིང་བཏགས་ཚད་དབང་དུ་འགྲོ་ན། སུམ་བརྒྱ་པ་ལས། རྫོགས་པའི་བྱང་ཆུབ་སྐལ་ནོད་དབང་བསྐུར་ཡིན། །ཞེས་བྱ་བ་དང༌། མདོ་ལས་དབང་ཐོབ་པའི་བྱང་ཆུབ་སེམས་དཔའ་ཞེས་གསུངས་པ་དང༌། རྒྱལ་རིགས་སྤྱི་བོ་ནས་དབང་བསྐུར་བའང་སྔགས་ཀྱི་དབང་བསྐུར་དུ་ཐལ་བར་འགྱུར་རོ། །དེས་ན་མདའ་གཞུའང་ཆོས་བཤད་པའི་རྗེས་སུ་གནང་བ་ལ་སོགས་པ་རྗེས་གནང་ཡིན་གྱི་དབང་དངོས་མ་ལགས། ཕག་མགོའི་དབང་བསྐུར་ལ་སོགས་པ་གསུངས་པ་ཞིག་འདུག་ནའང༌། འདི་འདྲའི་རིགས་སུ་བསྡུ་དགོས་ཏེ། འདི་གསུངས་པའང་མེད་པས་བརྫུན་འབའ་ཞིག་ལགས ༑ དྲི་བ་བཅུ་གཅིག་པ་གསང་སྔགས་གསར་རྙིང་ལ་བོད་ཀྱིས་སྦྱར་བའི་རྒྱུད་སྡེ་གང་ལགས་གསུངས་པའང་སྔགས་རྙིང་མ་ལ་ལྷ་མོ་སྐྱེ་རྒྱུད་དང༌། བུམ་ ( ¡¶ ལུ ¡· བམ་ ) རིལ་ཐོད་མཁར་ལ་སོགས་པ་ཤིན་ཏུ་མང་བར་གདའ། གསར་མ་ལ་བོད་ཀྱིས་སྦྱར་བའི་རྒྱུད་དུས་འབྱུང་དང༌། ཕྱག་ན་རྡོ་རྗེ་མཁའ་འགྲོ་དང༌། ར་ལི་ཉི་ཤུ་རྩ་བཞི་ལ་སོགས་པ་ཤིན་ཏུ་མང་པོ་བརྗོད་ཀྱིས་མི་ལང་པ་ཞིག་གདའ་སྟེ། ཐམས་ཅད་གསལ་ཁ་སྟོན་ན་ཕོག་ཐུག་བག་ཙམ་ཡོང་བར་གདའ་བས་ཁྱེད་ཉིད་ཀྱིས་དཔྱོད་མཛོད། དྲི་བ་བཅུ་གཉིས་པ། སྡེབ་སྦྱོར་ལ་སོགས་པ་གང་ཐོས། གང་ལས་ཐོས་གསུངས་པའང༌། སྡེབ་སྦྱོར་གྱི་བསྟན་བཅོས་རིན་ཆེན་འབྱུང་གནས་དང་ ༑ དྲང་སྲོང་དམར་སེར་གྱིས་སྦྱར་བའི་རྩ་བ་དང་དེའི་འགྲེལ་པ་རྒྱལ་བའི་ལྷས་སྦྱར་བ་དང༌། བྲམ་ཟེའི་པཎྜི་ཏ་སུ་ག་ཏ་ཤྲཱི་ལས་ཐོས་ལགས།

རྒྱན་གྱི་བསྟན་བཅོས་དཎྜཱྀ་དང༌། དབྱངས་ཅན་གྱི་མགུལ་རྒྱན་གྱི་དགོངས་པ་ཚོ་ ( ¡¶ ལུ ¡· གཙོ་ ) སཾ་གྷ་ཤྲཱི་ལས་ཐོས། དེའི་འགྲེལ་བ་ཅི་རིགས་པ་ཞིག་དཱ་ན་ཤཱི་ལ་ལས་ཀྱང་ཐོས། སྐྱེས་རབས་མཁན་པོ་ཆོས་རྗེ་པ་དང༌། ཆོས་རྗེ་ས་སྐྱ་པ་གཉིས་ལས་ཐོས་ལགས། དྲི་བ་བཅུ་གསུམ་པ་ཉན་བཤད་ཡོད་པའི་རྒྱུད་དུ་ཞིག་མཆིས་གསུངས་པའང་གསང་འདུས་ལ་འཕགས་སྐོར་ཡན་ལག་དང་བཅས་པ། ཡེ་ཤེས་ཞབས་ལ་ ( ¡¶ ཞ ¡· ཀྱི་ ) རྒྱན ༑ ལྗོན་ཤིང་སྙིམ་པའི་མེ་ཏོག་སྟེ། འགྲེལ་པ་གསུམ་ཡན་ལག་དང་བཅས་པ་ཆོས་རྗེ་ས་སྐྱ་པ་ཆེན་པོ་ཉིད་ལས་ཐོས། འཕགས་སྐོར་དང༌། ཡེ་ཤེས་ཞབས་ཀྱི་ཡན་ལག་ཚོ་མཁན་པོ་ཆོས་རྗེ་པ་ཉིད་ལས་ཁུམས། གཤིན་རྗེ་གཤེད་ཀྱི་རྒྱུད་གསུམ ༑ བདེ་མཆོག་རྩ་རྒྱུད། བཤད་པའི་རྒྱུད་རྡོ་རྗེ་མཁའ་འགྲོ། མཁའ་འགྲོ་རྒྱ་མཚོ ༑ མངོན་བརྗོད་བླ་མ། ཧེ་རུ་ཀ་མངོན་འབྱུང༌། ཀུན་ཏུ་སྤྱོད་པ། རྣལ་འབྱོར་མ་བཞི་ཁ་སྦྱོར། རྡོ་རྗེ་ཕག་མོ་མངོན་པར་འབྱུང་བ། ཀྱཻའི་རྡོ་རྗེའི་རྒྱུད་གསུམ། ཕྱག་རྒྱ་ཆེན་པོ་ཐིག་ལེ་ལ་སོགས་པ་ཐིག་ལེའི་སྐོར་ཚོ། རྙོག་པ་མེད་པ་ལ་སོགས་པ་ཨ་ར་ལླིའི་རྒྱུད་གསུམ། མགོན་པོ་མངོན་པར་འབྱུང་བ། དུས་ཀྱི་འཁོར་ལོ་ཡན་ལག་དང་བཅས་པ་གཞན་རྣལ་འབྱོར་གྱི་རྒྱུད་ལ་དེ་ཉིད་བསྡུས་པ་རྩ་རྐྱང་དང་འགྲེལ་པའི་ལུགས་གཉིས། དཔལ་མཆོག་དང་པོ། ནམ་མཁའ་དང་མཉམ་པའི་རྒྱུད། སློབ་དཔོན་ཤཱནྟི་པའི་འགྲེལ་པ་དང་བཅས་པ། ཐམས་ཅད་གསང་བ་སློབ་དཔོན་ཤཱནྟི་པའི་འགྲེལ་པ་དང་བཅས་པ་དང༌། ངན་སོང་སྦྱོང་རྒྱུད་དེ་རྣམས་ཆོས་རྗེ་ས་སྐྱ་པ་ཉིད་ལས་ཐོས། དཔའ་བོ་གྲུབ་པ་ཆོས་རྗེ་ས་སྐྱ་པ་དང༌། མཁན་པོ་ཆོས་རྗེ་པ་གཉིས་ལས་ཐོས། སྤྱོད་པའི་རྒྱུད། མིག་གཡོ་བའི་རྒྱུད་རྟོག་པ་ཆེན་པོ་དང༌། གསང་བ་ཆེན་པོ་ལ་སོགས་པ་འགའ་ཆོས་རྗེ་ས་སྐྱ་པ་ཆེན་པོ་ལས་ཐོས། རྣམ་སྣང་མངོན་བྱང་མཁན་པོ་ཆོས་རྗེ་པ་ལས་ཐོས། བྱ་བའི་རྒྱུད་དཔུང་པ་བཟང་པོ ༑ ལེགས་པར་གྲུབ་པ། གསང་བ་སྤྱི་རྒྱུད།

དོན་ཡོད་ཞགས་པ་དང༌། གཙུག་ཏོར་རྣམ་རྒྱལ་ལ་སོགས་པ་མང་དུ་ཆོས་རྗེ་ས་སྐྱ་པ་དང༌། མཁན་པོ་ཆོས་རྗེ་པ་གཉིས་ཀ་ལས་ཐོས་ལགས། དྲི་བ་བཅུ་བཞི་པ་བྱེ་བྲག་ཏུ་བརྟག་པ་གཉིས་པའི་འགྲེལ་པ་གང་གསན་གསུངས་པའང༌། འགྲེལ་པ་ཀུ་མུ་ཏི། རྣལ་འབྱོར་རིན་པོ་ཆེའི་ཕྲེང་བ། མུ་ཏིག་ཕྲེང་བ། པདྨ་ཅན། དེ་རྣམས་ཆོས་རྗེ་ས་སྐྱ་པ་ལས་ཐོས། རྡོ་རྗེ་སྙིང་པོའི་བསྟོད་འགྲེལ་དང༌། བདེ་མཆོག་གི་ཕྱག་ན་རྡོ་རྗེའི་བསྟོད་འགྲེལ་གཉིས་མཁན་པོ་ཆོས་རྗེ་པ་ལས་མཉན། གཞན་དགྱེས་པ་རྡོ་རྗེའི་འགྲེལ་པ། སློབ་དཔོན་ནག་པོ་པ་དང༌། ཀ་མ་ལ་ཀུ་ལི་ཤས་མཛད་པ་དང༌། དེ་མིན་པ་ཡང་ ( ¡¶ ལུ ¡· - ཡང་ ) འགྲེལ་པ་ཆང་ཆུང་མང་པོ་མཐོང་ནི་མཐོང༌། ཐོས་ནི་མ་ཐོས་ལགས། དྲི་བ་བཅོ་ལྔ་པ་མཚན་བརྗོད་ཀྱི་བཤད་པ་ལུགས་དྲུག་གང་ཡིན་གསུངས་པའང༌། སློབ་དཔོན་འཇམ་དཔལ་བཤེས་གཉེན་གྱིས་མཛད་པའི་འགྲེལ་ཆེན་འགྲེལ་ཆུང་གཉིས ༑ སྒེག་པ་རྡོ་རྗེའི་འགྲེལ་པ་བར་པ། ལམ་འབྲས་ཀྱི་བཤད་པའི་ལུགས་ཏེ་བཞི་པོ་དེ་ཆོས་རྗེ་ས་སྐྱ་པ་ལས་ཐོས་ལགས། གཞན་དུས་འཁོར་གྱི་བཤད་ལུགས་གཅིག་དང༌། སློབ་དཔོན་དབུ་མ་ལ་དགའ་བས་མཛད་པའི་འགྲེལ་པ་གཉིས་ཏེ། མཁན་པོ་ཆོས་རྗེ་པ་ལས་ཐོས་ལགས། སླར་ཡང་དེ་དག་གི་དོན་བསྡུས་ཏེ་བསྟན་པ། ཉན་ཐོས་དང་ནི་ཐེག་ཆེན་གཉིས། །གཞི་དང་བསམ་པ་ཕལ་ཆེར་འགལ། །ཉན་ཐོས་ཐམས་ཅད་ཡོད་པར་སྨྲ། །དབུ་མར་དེ་དག་སྟོང་པར་གསུངས ༑ ༑ དེས་ན་ཉན་ཐོས་ཐེག་ཆེན་གཉིས། །དངོས་པོའི་དོན་ལ་མཐུན་མི་སྲིད ༑ ༑ དགེ་སྡིག་ལ་སོགས་ཐམས་ཅད་ཀྱང༌། །བཏགས་པ་བ་དང་མཚན་ཉིད་པ ༑ ༑ རྣམ་པ་གཉིས་སུ་ཐུབ་པས་གསུངས། །ཤེས་བྱ་ཀུན་ལ་གདགས་རུང་ཕྱིར།། བཏགས་པ་འདིར་ནི་དགག་བྱ་མིན། །མེ་ཡི་མཚན་ཉིད་ཚ་བ་ལྟར། །དགེ་སྡིག་མཚན་ཉིད་ལེགས་ཤེས་ནས། །ཕྱི་ནས་ཡིན་མིན་དཔྱད་པར་བྱ། །དུག་གསུམ་གྱིས་བསྐྱེད་ལས་སྡིག་པ། །དེ་ལས་བཟློག་པ་དགེ་བ་ཉིད། །ཡིན་ཕྱིར་ཆོས་ཉིད་དགེ་བ་མིན། །དེ་ནི་འདུས་མ་བྱས་ཕྱིར་རོ།

།མཛོད་ལས་དོན་དམ་དགེ་བ་སོགས ༑ ༑ བཤད་པ་མཚན་ཉིད་པར་འདོད་ལོ། །ཀུན་ལས་བཏུས་ལས་དེ་འདྲ་བར ༑ ༑ གསུངས་པ་བཏགས་པ་བ་ལ་དགོངས། །དེ་ལྟ་མིན་ན་གནོད་བྱེད་ཡོད། ། ཉེ་བ་འཁོར་གྱིས་ཞུས་པའི་མདོར། །ཉན་ཐོས་དང་ནི་ཐེག་ཆེན་གཉིས། །གཞི་དང་བསམ་སྦྱོར་འགལ་བར་གསུངས། །བྱམས་པ་ཀླུ་སྒྲུབ་དབྱིག་གཉེན་གྱིས། ། ཐེག་པ་ཆེན་པོ་བཀར་བསྒྲུབ་ཏུ། །དེ་དག་མཆོག་དམན་ཁྱད་པར་ཆེ། །འགལ་བའི་རྣམ་གཞག་ལེགས་པར་གསུངས། །བྱེ་བྲག་སྨྲ་བས་དོན་དམ་པའི། །དགེ་བ་ལ་སོགས་བཤད་པ་དང༌། །རྡུལ་དང་སྐད་ཅིག་བདེན་དངོས་དང༌། །དུས་གསུམ་རྫས་སུ་གྲུབ་པ་སོགས། །དེ་དག་ཐམས་ཅད་ཐེག་ཆེན་འགོག །དེ་ལྟ་མིན་པར་དེ་བདེན་ན། །ཕ་རོལ་ཕྱིན་པའི་སྤྲོས་བྲལ་དང༌། །རྡོ་རྗེ་ཐེག་པར་གསུངས་པ་ཡི། ། ཐམས་ཅད་སྟོང་པ་ལ་སོགས་དང༌། །ཕྱག་རྒྱ་ཆེན་པོའང་འཁྲུལ་པར་འགྱུར། ། གལ་ཏེ་དོན་དམ་དགེ་ཡིན་ན། །དགེ་སྡིག་ཤེས་བྱ་ཡིན་པའི་ཕྱིར། །དོན་དམ་བློ་ཡི་སྤྱོད་ཡུལ་མིན། །ཞེས་སོགས་བཤད་པའང་འཁྲུལ་པར་འགྱུར། །མྱང་ངན་འདས་པ་སངས་རྒྱས་ཀྱིའང༌། །སྤྱོད་ཡུལ་མིན་ཞེས་གསུངས་པའང་འགལ། །ཕ་རོལ་ཕྱིན་པའི་མདོ་སྡེ་སོགས། །སྟོང་པར་གསུངས་པ་ཐམས་ཅད་འཁྲུལ། །དེས་ན་ངེས་དོན་མདོ་སྡེ་དང༌། །གསང་སྔགས་བླ་ན་མེད་པ་ལ། །གུས་པ་རྣམས་ཀྱིས་དོན་དམ་དང༌། །ཆོས་ཉིད་སྤྲོས་དང་བྲལ་བ་དང༌། །དགེ་སྡིག་ཀུན་ལས་གྲོལ་བའི་ཕྱིར། །དེ་དག་བརྗོད་བྲལ་ཡིན་པར་གསུང༌། །ཉན་ཐོས་རྣམས་ལ་དམིགས་པའི་དུག །སྐྱོན་མིན་ཐེག་ཆེན་སྐྱོན་དུ་བཞེད། །དེས་ན་ཉན་ཐོས་ཐེག་ཆེན་གཉིས

༑ ༑ ཐུན་མོང་མིན་པ་དེ་ལྟར་ལགས། །དོན་དམ་དགེ་བ་དགོངས་པའི་གཞི ༑ ༑ སྡིག་བྲལ་ཙམ་ཡིན་དགོངས་པ་ནི། །ཞུམ་པ་གཟེངས་བསྟོད་དེ་དག་གི ། འཐད་པ་རྒྱུད་བླར་གསུངས་པ་བཞིན། །དགོངས་པ་མིན་ན་ལས་སུ་འགྱུར། ། ལས་མིན་དགེ་བས་འབྲས་འབྱིན་ན། །ངན་འགྲོ་མི་སྲིད་མི་འབྱིན་ན། །དགེ་བ་བཏགས་པ་མིང་རྐྱང་ཡིན། །ངེས་དོན་རྣམས་ཀྱི་མདོ་སྡེ་དང༌། །འགལ་བ་ཀླུ་སྒྲུབ་གསུང་བཞིན་བལྟ། །དེ་བཞིན་དོན་དམ་སྡིག་ལ་སོགས། །དགོངས་པ་ཡིན་པར་ཤེས་པར་བྱ། །དེ་ལྟར་མིན་ན་འཁོར་བ་ལ། །མངོན་མཐོ་ངེས་ལེགས་མི་སྲིད་ཅིང་ ༑ ༑ འགོག་པ་གཉིས་ཀྱང་ལས་འགྱུར་ཏེ། །གསུམ་ཀ་ལས་སུ་གསུངས་ཕྱིར་ ཆོས་རྗེ་ས་པཎ་གསུང་རབ་དཔེ་བསྡུར་མ་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 442PAGE 443