སྡིག་པ་དང་སྡུག་བསྔལ་ཐམས་ཅད་ཞི། བསོད་ནམས་དང་ཚེ་དང་འབྱོར་པ་རྒྱས། འགྲོ་བ་ཐམས་ཅད་དབང་དུ་བསྡུས། བགེགས་དང་ལོག་པར་འདྲེན་པ་ཐམས་ཅད་ཚར་བཅད། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་བྱིན་རླབས་འཇུག་པར་བསམ་ཞིང༌། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎཱ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡཀྵེ་ཡཙྪ་ནི་ར་མ་ཡ་ཧཱུྃ་ཕཊ། ཅེས་བྱ་བའི་རྩ་བའི་སྔགས་དང་

༑ ཨོཾ་ཧྲཱིཿཥྟྲཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཅེས་བྱ་བའི་སྙིང་པོའི་སྔགས་དང༌། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་བྱ་བ་ཉེ་བའི་སྙིང་པོའི་སྔགས་རྣམས་གང་མོས་པ་ལ་ཅི་ནུས་པ་བཟླས་པར་བྱའོ། །བཟླས་པའི་རྣལ་འབྱོར་རོ། །དེ་ནས་གཏོར་མའི་རིམ་པའི་ཚུལ་ལ་གཉིས་ལས། ཤ་དང་ཁྲག་ལ་སོགས་པ་མངོན་པར་འདུས་བྱས་པའི་གཏོར་མ་སྔ་མ་བཅོམ་ལྡན་འདས་ལ་དབུལ་བར་བྱ་སྟེ། ཉེ་སྙིང་གིས་བསངས་ཤིང་ ༑ སྭ་བྷཱ་ཝས་སྟོང་པར་སྦྱངས་པའི་ངང་ལས། ཀྃ་གསུམ་ལས་ཐོད་པའི་སྒྱེད་པོ་ཆེན་པོ་གསུམ་དམིགས་པའི་སྟེང་དུ་ཡྃ་ལས་རླུང་དང༌། རྃ་ལས་མེའི་དཀྱིལ་འཁོར་གྱི་སྟེང་དུ་ཨཱཿལས་སྒྱེད་པུ་གསུམ་ལ་གནས་པའི་ཐོད་པ་དཀར་པོ་ཡངས་ཤིང་རྒྱ་ཆེ་བ། དཔྲལ་བ་རང་ལ་བསྟན་པའི་ནང་དུ་ཤར་དུ་གོ་ལས་བ་ལང་གི་ཤ ལྷོར་ཀུ་ལས་ཁྱིའི་ཤ ནུབ་ཏུ་ད་ལས་རྟའི་ཤ བྱང་དུ་ཧ་ལས་གླང་པོ་ཆེའི་ཤ དབུས་སུ་ན་ལས་མིའི་ཤ་བསྐྱེད་ལ་དེ་རྣམས་ཀྱི་སྟེང་དུ། ཤར་དུ་བི་ལས་དྲི་ཆེན། དབུས་སུ་མུ་ལས་དྲི་ཆུ། ནུབ་ཏུ་ཤུ་ལས་བྱང་ཆུབ་ཀྱི་སེམས། བྱང་དུ་མ་ལས་ཤ་ཆེན་གྱི་དྭངས་མ། ལྷོར་ར་ལས་རཀྟ། དེ་རྣམས་ཀྱི་སྟེང་དུ། དབུས་སུ་ཡ། ཤར་ནས་རིམ་པ་བཞིན་དུ་ཀྵེ་མ་མེ་ད་རྣམས་བཀོད་ལ། རང་གི་སྙིང་ག་ནས་འོད་ཟེར་འཕྲོས་པས། རླུང་གཡོས་མེ་སྦར་ཤ་ལྔ་བདུད་རྩི་ལྔ་ཡི་གེ་དང་བཅས་པ་རྣམས་ཞུ་ནས ༑ སྤྲིས་མ་སྣ་ཚོགས་རྡོ་རྗེའི་ཚུལ་དུ་ཆགས་པའི་ལྟེ་བར་མི་བསྐྱོད་པ། ཤར་ནས་བརྩམས་པའི་རིམ་པ་བཞིན་རྣམ་སྣང༌། རིན་ཆེན་འབྱུང་ལྡན། སྣང་བ་མཐའ་ཡས ༑ དོན་ཡོད་གྲུབ་པ་རྣམས་སོ་སོའི་ཡུམ་དང་བཅས་པར་གྱུར་ནས་དེ་རྣམས་སྙོམས་པར་ཞུགས་པའི་བདེ་བའི་སྒྲས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ནས་རིགས་ལྔའི་ཞལ་དུ་ཞུགས། ཐུགས་ཀར་འོད་དུ་ཞུ། དེ་ཉིད་ཀྱི་ཚེ་བདེ་བ་ཆེན་པོའི་མེས་ཡབ་ཡུམ་བཅུ་འོད་དུ་ཞུ་ནས་འདྲེས་པ། ཁ་དོག་དང༌། དྲི་དང༌། རོ་དང༌། བཅུད་ཕུན་སུམ་ཚོགས་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་བསྒོམས་ནས།

ཨོཾ་ཨཱཿཧཱུྃ་དང༌། ཧ་ཧོ་ཧྲཱིཿཡང་ཡང་བརྗོད་པས་ བྱིན་གྱིས་བརླབ་བོ། །དེ་ནས་མདུན་དུ་པདྨ་དང་ཟླ་བའི་སྟེང་དུ་དྷཱིཿ ལས་འཇམ་ དཔལ་གཞོན་ནུར་གྱུར་པ་བསྐྱེད་པ་ལས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཁྲོ་བོའི་རྣམ་པར་གྱུར་པ་ཐིམ་པ་ལས་བྱུང་བའི་རྡོ་རྗེ་འཇིགས་བྱེད་ བདག་བསྐྱེད་བཞིན་བསྐྱེད་པ་ལ། དབང་བསྐུར་ཞིང་ཡེ་ཤེས་པ་དང་རོ་གཅིག་ པར་བྱས་པའི་འཁོར་དུ་འཇིག་རྟེན་ལས་འདས་པ་དང་འཇིག་རྟེན་པའི་འཁོར་ཐམས་ཅད་ཀྱིས་བསྐོར་བར་བསམས་ལ། དེ་རྣམས་ཀྱི་ཞལ་ནས་འོད་ཀྱི་སྦུ་གུ་བྱུང་བས་གཏོར་མ་གསོལ་བར་བསམ་ཞིང་བསྟབས་པའི་ཕྱག་རྒྱ་དང་བཅས་པས་སྔགས་གསུམ་གྱི་མཐར། སརྦ་བིགྷྣན་ཤ་ཏྲཱུ་ན་མཱ་ར་ཡ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་པ་ལན་གསུམ་མམ་བདུན་གྱིས་ཕུལ་ལ། མཆོད་པ་རྣམས་ཀྱིས་མཆོད་དེ། གཟུགས་སྒྲ་ལ་སོགས་དྲུག་པོ་འདི། །ལ་སོགས་པས་ཀྱང་མཆོད་ནས། སྔ་མ་བཞིན་དུ་བསྟོད་ལ། གཤིན་རྗེ་གཤེད་པོ་འཁོར་བཅས་ཀུན། །མཆོད་སྦྱྀན་གཏོར་མ་འདི ་སྣོམས་ ལ། །ཞེས་པ་ལ་སོགས་པས་ཕྲིན་ལས་གཞོལ་ཞིང༌། གསོལ་བ་བཏབ་ནས། ཅི་འདོད་པའི་དངོས་གྲུབ་ཐམས་ཅད་སྩལ་བར་བསམས་ལ། ཡི་གེ་བརྒྱ ་པས་ ལྷག་ཆད་ཁ་བསྐངས་ཤིང༌། ནོངས་པ་བཟོད་པར་གསོལ་ལོ། །དེ་ནས་གཏོར་མ་གཉིས་པ་ནི་མཁའ་འགྲོ་སྤྱི་གཏོར་ལྟར་བྱིན་གྱིས་བརླབས་ལ། བཅོམ་ལྡན་འདས་ཀྱི་མདུན་དུ་པདྨ་དང་ཉི་མ་དང་མ་ཧེའི་སྟེང་དུ་ཡ་ལས་ཐོད་དབྱུག་ཡས་མཚན་པ་ལས། ལས་ཀྱི་གཤིན་རྗེ་ཁ་དོག་ནག་པོ་མ་ཧེའི་གདོང་པ་ཅན ༑ ཕྱག་གཡས་པས་ཐོད་དབྱུག གཡོན་པས་ཞགས་པ་འཛིན་ཞིང་དུར་ཁྲོད་ཀྱི་རྒྱན་ཐམས་ཅད་ཀྱིས་བརྒྱན་པ། ལིངྒ་དམར་པོ་གྱེན་དུ་ལངས་ཤིང་གཤིན་རྗེའི་ཚོགས་ཐམས་ཅད་ཀྱིས་བསྐོར་བར་དམིགས་པའི་གནས་གསུམ་∶བྱིན་གྱིས་བརླབས་ནས(《 ཞ 》《 ལུ 》 དུ་ཡི་གེ་གསུམ་བཀོད་ནས )། རང་གི་སྙིང་ག་ནས་འོད་འཕྲོས་པས། ལྷོ་ཕྱོགས་རིམ་པ་བདུན་གྱི་ས་འོག་ནས་ལས་ཀྱི་གཤིན་རྗེ་གཤེད་འཁོར་དང་བཅས་པ་སྤྱན་དྲངས་པར་བསམ་ཞིང༌།

ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨེ་ཧྱེ་ཧི། ཞེས་བརྗོད་ནས། ཛཿཧཱུྃ་བྃ་ཧོཿས་གཉིས་སུ་མེད་པར་བསྟིམ་མོ། །ཡང་རང་གི་སྙིང་ག་ནས་འོད་འཕྲོས་པས་གཤིན་རྗེ་གཤེད་རིགས་ལྔ་སྤྱན་དྲངས། མེ་ཏོག་ལ་སོགས་པས་མཆོད་ནས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས་སངས་རྒྱས་དེ་རྣམས་ཀྱིས། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་དབང་བསྐུར་བས་དྲི་མ་ཐམས་ཅད་དག དབང་བཞི་ཐོབ ༑ རྡོ་རྗེ་ནག་པོ་རྩེ་ལྔ་པས་དབུར་བརྒྱན་པ་ལ། ཨོཾ་ཀཱ་ལ་རཱུ་པ་ས་མ་ས་སྟྭཾ་གྱིས་དམ་ལ་བཞག ཨོཾ་ཀཱ་ལ་རཱུ་པ་ས་མ་ཡ་གྲི་ཧྣེ་དཾ། ཞེས་ཀུན་ལ་སྦྱར་བའི་ཨརྒྷཾ་སྭཱ་ཧཱ། པུཥྤཾ་སྭཱ་ཧཱ། དྷཱུ་པཾ་སྭཱ་ཧཱ། དཱི་པཾ་སྭཱ་ཧཱ། གནྡྷཾ་སྭཱ་ཧཱ། ནཻ་བི་དྱེ་སྭཱ་ཧཱ། ཞེས་པས་མཆོད་ནས། གཏོར་མ་གསོལ་བར་བསམ་ཞིང༌། ཨོཾ་ཀཱ་ལ་རཱུ་པ་སརྦ་བིགྷྣཱན་ཤ་ཏྲཱུཾ་མཱ་ར་ཡ། ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་གསུམ་མམ་བདུན་གྱིས་ཕུལ་ནས། ཧཱུྃ་འཆི་བདག་ནག་པོ་ལྷོ་ཕྱོགས་ཀྱི། །རིམ་པ་བདུན་གྱི་ས་འོག་ནས།། སྲོག་ལ་རྔམ་པའི་གཤིན་རྗེ་ནི། །ནག་པོ་མ་ཧེའི་གདན་སྟེངས་སུ། །ཡ་ལས་བྱུང་བའི་དབྱུག་པ་ནི། །ཐོད་པས་མཚན་པ་ལས་བྱུང་བ། །གཏིང་ནས་ཁྲོས་པ་མ་ཧེའི་གདོང་ ༑ ༑ ཟ་བྱེད་ཞལ་གདངས་མཆེ་བ་གཙིགས། ཁྲོས་པའི་སྤྱན་གསུམ་དམར་པོ་འཁྲུག །སྐྲ་སེར་སྨ་ར་གྱེན་དུ་བརྫེས། །ལག་གཡོན་ཞགས་པས་དགྲ་བགེགས་འཆིང་ ༑ ༑ ལག་གཡས་དབྱུག་པས་རྡུལ་དུ་རློག །ཆོས་ཀྱི་རྒྱལ་པོ་གཤིན་རྗེའི་ཚོགས ༑ ༑ བྲན་དང་བཅས་པའི་དུས་ལ་བབ། །ཤ་ཆེན་ཁྲག་ཞག་ཆེན་པོ་ཡི། ། གཏོར་མ་རྒྱ་མཚོ་མཆོད་པར་བཞེས། །རྒྱལ་བས་བསྒོས་པའི་དམ་ཚིག་དང༌། ། སྙིང་རྗེས་དགྲ་བགེགས་མྱུར་དུ་སྒྲོལ། །སྡང་བའི་དགྲ་དང་གནོད་བའི་བགེགས།། ཟུངས་ཤིག་ཆིངས་ཤིག་རྣམ་པར་སྡོམས། ཁུག་ཅིག་དྲོངས་ཤིག་དབང་དུ་སྡུས། ། སོད་ཅིག་སྐྲོད་ཅིག་རེངས་པར་གྱིས། །ཕྱེ་ཤིག་ནོན་ཅིག་རྨུགས་པར་གྱིས། །ཐུལ་ཅིག་ཆོམས་ཤིག་རྣམ་པར་ཤིག

།རྡུལ་ཕྲན་ཙམ་ཡང་མེད་པར་གྱིས། །ཞེས་ཕྲིན་ལས་བཅོལ་ནས། ཨོཾ་ཀཱ་ལ་རཱུ་པ་ཧཱུྃ་ཕཊ། ཅེས་ཅི་རིགས་པར་བཟླ་བར་བྱའོ། ། དེས་ཀྱང་ཇི་ལྟར་བསྒོས་པའི་དོན་ཁས་བླངས་པར་བསམ་མོ། །སླར་ཡང་མཆོད་ནས་བཟོད་པར་གསོལ་ལོ། །དེ་ནས། སེམས་ཅན་ཐམས་ཅད་ཐམས་ཅད་བདེར་གྱུར་ཅིག །སེམས་ཅན་ཐམས་ཅད་སྐྱོན་མེད་པར། །གང་གི་ལམ་གྱིས་གྲོལ་ འགྱུར་བ། །དེས་ནི་སངས་རྒྱས་ཉིད་ཐོབ་ཤོག །ཅེས་པ་དང༌། བགེགས་དང་ལོག་པར་འདྲེན་པ་རྣམས། །གདུལ་དཀའ་འདུལ་བྱེད་དཔའ་བོ་ནི། །ཤིན་ཏུ་གཏུམ་པའི་ཁྲོ་གཟུགས་ཀྱིས། །མ་རུངས་པ་རྣམས་ཚར་གཅོད་ཤོག །ཅེས་སྨོན་ལམ་གདབ་པར་བྱའོ། །དེ་ནས་ཨོཾ་བཛྲ་བྷཻ་ར་ཝ་ས་པ་རི་ཝཱ་ར་བཛྲ་མུཿ ཞེས་པས་བཅོམ་ལྡན་འདས་འཁོར་དང་བཅས་པ་དང༌། ཨོཾ་ཀཱ་ལ་རཱུ་པ་ས་པ་རི་ཝཱ་ར་གཙྪ། ཞེས་པས་གཤིན་རྗེ་འཁོར་དང་བཅས ་པའི་ ཡེ་ཤེས་པ་གཤེགས་སུ་གསོལ་ལོ། ། དམ་ཚིག་པ་∶བདག་ལ ་བསྡུས་ ལ། (《 ཞ 》《 ལུ 》 མི་དམིགས་པར་བསམ་ནས་ )གཏོར་མ་དོར་བར་བྱའོ། །གཏོར་མའི་རྣལ་འབྱོར་རོ། ཁ་ཟས་ཟ་བའི་ཚེ། བཟའ་བཏུང་དགྲ་བགེགས་ཀྱི་ཤ་ཁྲག་ཏུ་དམིགས་ལ། ཨོཾ་ཨཱཿཧཱུྃ་གིས་ཡེ་ཤེས་ཀྱི་བདུད་རྩིའི་རྒྱ་མཚོར་བྱིན་གྱི་བརླབས་ནས། རང་ཉིད་རྡོ་རྗེ་འཇིགས་བྱེད་ཕྱག་གཉིས་པར་དམིགས་པའི་ལྟེ་བ་ནས་གཏུམ་མོའི་མེ་སྦར་བའི་མེ་ལྕེའི་ཁྲོད་ན་སྙིང་གར་བཅོམ་ལྡན་འདས་ལ། བླ་མ་དང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་དང༌། ལྟོ་བར་འཇིག་རྟེན་པའི་ཚོགས་ཐམས་ཅད་དམིགས་ལ། ལག་པ་གཉིས་དགང་བླུགས་ཀྱི་སྦྱོར་བས་བཟའ་བཏུང་རྣམས་བསྲེག་རྫས་སུ་དམིགས་ནས་མཆོད་པས་ལྷའི་ཚོགས་ཐམས་ཅད་མཉེས་ཤིང་ཚིམ་པར་བསམ་མོ ༑ ཁ་ཟས་ཀྱི་རྣལ་འབྱོར་རོ། །ཉལ་བའི་ཚེ་ཕྱིའི་དངོས་པོ་ཐམས་ཅད་རང་ལ་བསྡུས་ཤིང༌། ལུས་ཀྱང་སྙིང་གའི་ཧཱུྃ་ལ་བསྡུས། ཧཱུྃ་ཡང་སྟོང་པར་གྱུར་ནས། དམིགས་པ་མེད་པའི་ངང་ལ་ཉལ་བར་བྱའོ། །ཉལ་བའི་རྣལ་འབྱོར་རོ། །ནངས་པར་ལྡང་བའི་ཚེ། སྐད་ཅིག་གིས་ལྷའི་སྐུར་ལངས་ལ།

དེའི་ཐུགས་ཀའི་ཧཱུྃ་ལས་སྤྲོས་པའི་འོད་ཀྱིས་རྟེན་གྱི་དཀྱིལ་འཁོར་དང༌། སྣོད་བཅུད་ཐམས་ཅད་གསལ་བར་དམིགས་ཏེ་ཧཱུྃ་ཞེས་བརྗོད་པར་བྱའོ། །ལྡང་བའི་རྣལ་འབྱོར་རོ། །གང་གི་ཚེ་སྤྱོད་ལམ་སྣ་ཚོགས་ལ་འཇུག་པ་དེའི་ཚེ། ཨོཾ་ཞེས་བརྗོད་པས་བདག་དང་སྣང་བ་ཐམས་ཅད་གཤིན་རྗེ་གཤེད་ཀྱི་ལྷའི་སྐུ་དང༌། ཨཱཿཞེས་བརྗོད་པས་རང་གིས་བརྗོད་པ་དང༌། གྲགས་པ་ཐམས་ཅད་སྔགས་དང༌། ཧཱུྃ་ཞེས་བརྗོད་པས་∶སེམས་ཀྱི་འདུ་འཕྲོ་(《 ཞ 》《 ལུ 》 རྣམ་པར་རྟོག་པ་ ) ཐམས་ཅད་ཡེ་ཤེས་ཀྱི་ཆོ་འཕྲུལ་དུ་དམིགས་ལ། ལྷས་ལྷ་ལ་མཆོད་པ་དང༌། ལྷ་ལ་ལྷས་ལོངས་སྤྱོད་པར་བསམ་ཞིང་དམིགས་པ་མེད་པ་སྒྱུ་མ་ལྟ་བུའི་ངང་ནས་སྡང་ཞེན་མེད་པར་སྤྱད་པར་བྱའོ།། སྤྱོད་ལམ་གྱི་རྣལ་འབྱོར་རོ། །འདི་ལྟ་བུའི་ཚུལ་གྱིས་རྟག་ཏུ་གནས་པའི་རྣལ་འབྱོར་པ་ནི་དགྲ་དང་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་ནས་ཐུན་མོང་གི་དངོས་གྲུབ་ཐམས་ཅད་ཡིད་བཞིན་དུ་འགྲུབ་སྟེ། འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་ཀྱིས་ཡོངས་སུ་འབྱོར་ནས ༑ རྡོ་རྗེ་འཆང་ཆེན་པོའི་གོང་འཕང་མྱུར་དུ་ཐོབ་པར ་འགྱུར་ བ་ཉིད་དོ། །རྒྱལ་བས་གསུངས་པའི་ཆོས་ཀྱི་ཚུལ། །སེམས་ཅན་ཁམས་བཞིན་བགྲང་ཡས་ལས། ། ཐེག་པ་ཆེན་པོ་ཁྱད་པར་འཕགས། །དེ་ཡི་སྙིང་པོ་རྡོ་རྗེའི་ཐེག །གསང་སྔགས་རྒྱ་མཚོ་ཐམས་ཅད་ལས། །ལས་ཀུན་བདེ་བླག་སྒྲུབ་བྱེད་ཅིང༌། །གདུག་པ་འདུལ་བྱེད་དྲག་པོ་ཡི། །ལས་ལ་གཤིན་རྗེ་གཤེད་པོ་བསྔགས། །དེ་ཡི་ཚུལ་ཡང་དཔག་ཡས་ལས། །མ་ཧེའི་ཞལ་གྱི་རྣལ་འབྱོར་ནི། ཁྱད་པར་འཕགས་ཞེས་ལུང་ལས་འབྱུང་ ༑ ༑ གཏན་ཚིགས་ཀྱང་ནི་འདི་ལ་སྣང༌། །དེ་ཡི་སྒྲུབ་པའི་ཐབས་ཀྱི་རིམ། ། འཕགས་པའི་ཡུལ་དང་གངས་ཅན་དུ། །རྣམ་པར་རྟོག་པའི་རྗེས་འབྲངས་པའི། ། ཚུལ་ལུགས་དུ་མ་བྱུང་མོད་ཀྱང༌། །ཡང་དག་ལུང་དང་རྗེས་མཐུན་ཞིང༌། །མན་ངག་དུ་མས་རྣམ་པར་བརྒྱན༌། །ཉུང་གསལ་བསྡེབས་ལེགས་གོ་བདེ་བའི།

།ངག་གིས་རྣམ་པར་བཀྲོལ་བ་འདི། །རིགས་དང་ཆོ་འབྲང་རྣམ་པར་དག །གཟུགས་དང་ཀུན་སྤྱོད་ཀུན་ནས་མཛེས། །དད་དང་ཤེས་རབ་ཕུན་ཚོགས་པ། །ཇི་བིག་དེ་མུར་གྱིས་བསྐུལ་ནས། །ཚུལ་ཁྲིམས་ལྡན་ཞིང་ཐོས་དང་ལྡན། །མན་ངག ་ལྡན་ ཞིང་བློ་དང་ལྡན། །བརྒྱུད ་པའི་ བྱིན་རླབས་དང་ལྡན་པ། །སྔགས་འཆང་འཕགས་པ་ཞེས་བྱས་སྦྱར། །དེ་ལས་བྱུང་བའི་དགེ་བ་ཡིས། །རྡོ་རྗེ་རབ་ཏུ་འབར་བའི་མཐུས ༑ ༑ བདུད་ཀྱི་དཀྱིལ་འཁོར་ཀུན་བཅོམ་ནས། །བདེ་བ་ཆེ་ལ་རོལ་པར་ཤོག། འདི་ཡི་བརྒྱུད་པའི་རིམ་པ་ནི། བཅོམ་ལྡན་འདས་རྡོ་རྗེ་འཇིགས་བྱེད། ཡེ་ཤེས་ཀྱི་མཁའ་འགྲོ་མ། ལ་ལི་ཏ་བཛྲ། ཨ་མོ་གྷ་བཛྲ། ཡེ་ཤེས་འབྱུང་གནས་སྦས་པ། པདྨ་བཛྲ། དཱི་པཾ་ཀ་ར་ར་ཀྵི་ཏ། བླ་མ་རྭ་ལོ་ཙཱ་བ་རྡོ་རྗེ་གྲགས་པ། རྭ་ལོ་ཙཱ་བ་ཆོས་རབ། རྭ་ཡེ་ཤེས་སེང་གེ རྭ་འབུམ་སེང༌། བླ་མ་ཀློག་སྐྱ་དབང་ཕྱུག་གྲགས། བླ་མ་ལྡོང་སྟོན་ཤེས་རབ་དཔལ། བླ་མ་སྔགས་འཆང་བ་འཕགས་པའོ། །བཅོམ་ལྡན་འདས་རྡོ་རྗེ་འཇིགས་བྱེད་ཀྱི་སྒྲུབ་ཐབས་གསང་བ་ལས་ཆེས་གསང་བ། གསང་བའི་རྣལ་འབྱོར་གྲུབ་པ་ཞེས་བྱ་བ་ས་ཕོ་འབྲུག་གི་ལོ། སྟོན་ཟླ་འབྲིང་པོའི་ཚེས་(《 ལུ 》+ ཉི་ཤུ་ )བཞིའི་ཉིན་པར་བྷ་ཝང་གི་གཙུག་ལག་ཁང་དུ་སྦྱར་བའོ། ། གཤིན་རྗེ་གཤེད་ལ་གསར་རྙིང་གཉིས་ཡོད་པ་ལས། འདི་གསར་མ་ཡིན། དེ་ལ་རྩ་བའི་རྒྱུད་གསུམ་ཡོད་པ་ལས་འདི་གཙོ་བོར་སྟོན་པ་རྟོག་པ་བདུན་པ་ཞེས་བྱ་བའི་རྒྱུད་ལས་འབྱུང༌། དེ་བོད་སྐད་དུ་བསྒྱུར་བའི་སྲོལ་གསུམ་ཙམ་ཡོད་པ་ལས། ཁྱད་པར་འཕགས་པ་རྭ་ལུགས་ཞེས་བགྱི་བ་འདི་ལགས། བདག་གིས་སྐྱོ་ལུགས་དང་གཉིས་ཀ་ཐོས་ཤིང་ས་སྐྱ་པའི་བླ་མ་གོང་མ་རྣམས་ཀྱི་མན་ངག་གིས་བརྒྱན་ནས་བདག་གིས་མ་སྦས་པར་ལེགས་པར་བྲིས་པ་འདི་རྫོགས་སོ།། །།༄༅། །དཔལ་རྡོ་རྗེ་འཇིགས་བྱེད་ཕྱག་དྲུག་པའི་མངོན་ རྟོགས་ཚོགས་འཁོར་དང་བཅས་པ་བཞུགས། ། ༄༅། །དཔལ་རྡོ་རྗེ་འཇིགས་བྱེད་ཀྱི་མངོན་པར་རྟོགས་པ་ཞེས་བྱ་བ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ།

།འཇམ་དཔལ་ཐུགས་རྗེས་ཁྲོས་པ་གཤིན་རྗེ་གཤེད། །མི་བཟད་ཁྲོ་བོ་རྒྱ་ཆེར་རྣམ་རོལ་པ། །བདུད་དཔུང་འཇོམས་པའི་དཔལ་ལ་ཕྱག་འཚལ་ནས། །དེ་ཡི་སྒྲུབ་ཐབས་མན་ངག་ཇི་བཞིན་བཤད ༑ ༑ དེ་ལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་དུ་དབང་བསྐུར་བ་ཐོབ་ཅིང༌། དམ་ཚིག་དང་ལྡན་པས་རྡོ་རྗེ་འཇིགས་བྱེད་ཕྱག་དྲུག་པ་བསྒོམ་པར་འདོད་པའི་རྣལ་འབྱོར་པས། སྟན་བདེ་བ་ལ་བསྡད། བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་བྱ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་དོན་དུ་དཔལ་རྡོ་རྗེ་འཇིགས་བྱེད་བསྒོམ་པར་བྱ་སྙམ་དུ་བྱང་ཆུབ་ཀྱི་སེམས་བསྒོམ ༑ དེ་ནས་རང་གི་སྙིང་གི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་དྷིཿདམར་སེར་ཞིག་བསམ། དེ་ལས་འོད་འཕྲོས། རང་གི་སྒྲིབ་པ་སྦྱངས། བ་སྤུའི་བུ་ག་ནས་འཕྲོས་པས་རང་བཞིན་གྱི་གནས་ནས་འཇམ་དཔལ་ཞི་ཁྲོའི་ལྷ་ཚོགས། བླ་མ་སྟེང་གི་ཆ་ལ་བཞུགས་པ་དང་བཅས་པ་སྤྱན་དྲངས་ལ། དེ་ལ་ཡིད་ཀྱིས་ཕྱག་འཚལ་ནས། ཨོཾ་མཉྫུ་ཤྲཱི་ཨརྒྷཾ་པྲ་ཏཱིཙྪ་(《 ཞ 》《 ལུ 》+ ཡེ་ )སྭཱ་ཧཱ། ལ་སོགས་པས་མཆོད ༑ དཀོན་མཆོག་གསུམ་ལ་བདག་སྐྱབས་མཆི། །ལ་སོགས་པས་རྒྱུན་བཤགས་ལན་གསུམ་བྱ། སྲས་བཅས་སངས་རྒྱས་ཐམས་ཅད་དང༌། །ལ་སོགས་པ་ལན་གསུམ་གྱིས་སྡོམ་པ་གཟུང༌། ཚད་མེད་པ་བཞི་བསྒོམ། ཨོཾ་སྭ་བྷཱ་ཝའི་སྔགས་ཀྱིས་སྟོང་པར་བསམ། སྟོང་པའི་ངང་ལས་པྃ་ལས་པདྨ་འདབ་མ་བརྒྱད་པ ༑ རྃ་ལས་ཉི་མའི་དཀྱིལ་འཁོར་གྱི་སྟེང་དུ། ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པར་བསམ། དེ་ལས་འོད་འཕྲོས་པས་རྡོ་རྗེའི་ས་གཞི། ར་བ། དྲ་བ ༑ གུར། བླ་རེ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རབ་ཏུ་འབར་བའི་སྲུང་འཁོར་བསྒོམ། ཨོཾ་བཛྲ་རཀྵ་རཀྵ་ཧཱུྃ། ཞེས་པས་བྱིན་གྱིས་བརླབ། དེ་ནས་སྲུང་བའི་འཁོར་ལོའི་ནང་དུ། ཨེ་ལས་ཆོས་ཀྱི་འབྱུང་གནས་གྲུ་གསུམ་པ་ཡངས་ཤིང་རྒྱ་ཆེ་བ་བསམ། དེའི་ནང་དུ་ཡྃ་ལས་རླུང་གི་དཀྱིལ་འཁོར་གཞུ་བདུངས་པ་ལྟ་བུ་ཡང་ཞིང་གཡོ་བའི་བ་དན་གྱིས་མཚན་པ་བསམ།

དེའི་སྟེང་དུ་དུར་ཁྲོད་ཆེན་པོ་བརྒྱད་ཀྱིས་བསྐོར་བའི་དབུས་སུ་ཐོད་པ་བརྩེགས་པའི་ར་བ་ཀེང་རུས་ཀྱིས་ཕུབ་པའི་ནང་དུ། ཁྲག་ཞག་འཁྲུགས་པའི་རྒྱ་མཚོའི་དབུས་སུ། པདྨ་འདབ་མ་བརྒྱད་པའི་ལྟེ་བ་ལ་ཟླ་བའི་དཀྱིལ་འཁོར་བསམ། དེའི་སྟེང་དུ་ཡི་གེ་དྷཱིཿས་མཚན་པའི་ཨུཏྤལ་བསམ། དེ་ལས་འོད་ཟེར་ཕར་འཕྲོས་པས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་སྦྱངས། ཚུར་འདུས་པ་ལས་རང་ཉིད་འཇམ་དཔལ་གཞོན་ནུར་གྱུར་པར་བསྒོམ། དེའང་ཞལ་གཅིག་ཕྱག་གཉིས། གཡས་པ་ན་རལ་གྲི་གཡོན་པ་ན་ཨུཏྤལ་འཛིན་པ། རིན་པོ་ཆེས་བརྒྱན་ཅིང་དར་གྱི་ན་བཟའ་གསོལ་བ་ཞི་བའི་སྐུར་བསམ། དེའི་ཐུགས་ཀར་ཨཱཿལས་ཉི་མའི་དཀྱིལ་འཁོར་བསྒོམས་པ་ལས་འོད་འཕྲོས་པས། སངས་རྒྱས་དང་བྱང་ཆུབ་སེམས་དཔའ་དང༌། ཁྲོ་བོ་དང་ལྷ་མོ་ཐམས་ཅད་སྤྱན་དྲངས་རང་ལ་ཐིམ་པས། ཐམས་ཅད་ཞུ་བ་ལས་ཉི་མའི་དཀྱིལ་འཁོར་ཆེན་པོ་ཞིག་ཏུ་གྱུར། དེ་ལས་འོད་འཕྲོས་པས་སངས་རྒྱས་ཐམས་ཅད་ཀྱི་གསུང༌། ཨཱ་ལི་ཀཱ་ལི་དང་གསང་སྔགས་ཀྱི་རྣམ་པར་སྤྱན་དྲངས། ཉི་མའི་སྟེང་དུ་འདུས་ནས་འདྲེས་པ་ལས་བྱུང་བའི་ཧཱུྃ་ཡིག་ནག་པོ། འོད་ཟེར་ལྔ་དང་ལྡན་པ་ཞིག་ཏུ་གྱུར་པར་བསམ། ཡང་དེ་ལས་འོད་ཟེར་ཕར་འཕྲོས་པས། དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེ་དང་གྲི་གུག་དང་ཐོད་པ་ལ་སོགས་པ་ཕྱག་མཚན་གྱི་རྣམ་པས་སྤྱན་དྲངས། ཧཱུྃ་ལ་ཐིམ་ནས་འདྲེས་པ་ལས། རྡོ་རྗེ་སྔོན་པོ་རྩེ་མོ་དགུ་པ་ལྟེ་བར་ཧཱུྃ་གིས་མཚན་པ་ཞིག་ཏུ་གྱུར། དེ་ལས་ཁྲོ་བོ་དང་ཁྲོ་མོའི་ཚོགས་དཔག་ཏུ་མེད་པ་སྤྲོས་པས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས

༑ སེམས་ཅན་ཐམས་ཅད་ཀྱང་རྡོ་རྗེ་འཇིགས་བྱེད་དུ་གྱུར། ཚུར་འདུས་རྡོ་རྗེ་ལ་ཐིམ་ནས་ཡོངས་སུ་གྱུར་པ་ལས་བྱུང་བའི་རང་ཉིད་རྡོ་རྗེ་འཇིགས་བྱེད་དུ་གྱུར་པར་བསམ། དེའང་པདྨ་དང་ཉི་མའི་སྟེང་དུ་མ་ཧེ་ཁྲོས་པའི་གདན་ལ། ཞབས་གཡས་པ་བརྐྱང་ཞིང་གཡོན་པ་བསྐུམ་པས་བཞུགས་པ། ཞལ་གསུམ་ཕྱག་དྲུག་པ། སྐུ་མདོག་མཐིང་ནག རྩ་བའི་ཞལ་མ་ཧེའི་གདོང་པ། གཡས་ཀྱི་ཞལ་དཀར་བ། གཡོན་དམར་བ། ཕྱག་གཡས་ཀྱི་དང་པོས་གྲི་གུག གཡོན་གྱི་དང་པོས་ཁྲག་གིས་གང་བའི་ཐོད་པ་གཉིས་ཀའང་ཐུགས་ཀར་འཛིན་པ། གཡས་ཀྱི་གཉིས་པ་ན་ཌ་མ་རུ། གཡོན་གྱི་གཉིས་པ་ན་རྡོ་རྗེས་མཚན་པའི་ཁ་ཊྭཱཾ་ག ཕྱག་འོག་མ་གཉིས་ཀྱི་གླང་པོ་ཆེའི་ཀོ་རློན་བརྒྱངས་ནས་ན་བཟར་འཛིན་པ། མི་མགོ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་དང༌། སྦྲུལ་ནག་གི་ཆུན་པོའི་མཆོད་ཕྱིར་ཐོགས་འཆང་བ། རུས་པའི་རྒྱན་དྲུག་གིས་བརྒྱན་པ། དབུ་སྐྲ་ཁམ་ནག་གྱེན་དུ་འཁྱིལ་ཞིང༌། ཧཱུྃ་དང་ཕཊ་གྱི་སྒྲ་སྒྲོགས་པ། གཅེར་བུ་མཚན་མ་གྱེན་དུ་བསྒྲེང་བ། ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ། དེའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ་རྣམས་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རང་བཞིན་དུ་བསྒོམས་ནས ༑ ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་བ་ཨཱཏྨ་ཀོ྅་ཧཾ། ཞེས་བརྗོད་ནས་བརྟན་པར་བྱའོ། །དེ་ནས་རང་གི་སྙིང་གའི་ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས། རྡོ་རྗེ་འཇིགས་བྱེད་ཡུམ་དང་བཅས་པ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས། མཆོད་པས་སྔར་བཞིན་དུ་མཆོད་ནས ༑ ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཱཾ། ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ཀྱིས། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་བསྐུར་བས། དབང་གི་ཆུས་རྐང་མཐིལ་ཡན་ཆད་གང༌། ལུས་ངག་ཡིད་གསུམ་གྱི་དྲི་མ་ཐམས་ཅད་དག

དབང་བཞི་ཐོབ། ཆུ་ལྷག་མ་ཡར་ལུད་པས་མི་བསྐྱོད་པས་དབུར་བརྒྱན་པར་བསམ། དེ་ནས་དབང་གི་ལྷ་ཉིད་ཡེ་ཤེས་པའི་ཚུལ་དུ་བདག་ལ་ཐིམ་པར་བསྒོམ་ཞིང༌། ཨོཾ་བཛྲ ་བྷཻ་ར་ ཝ་ས་པ་རི་ཝཱ་ར། ཞེས་ ཀུན་ལ་སྦྱར་ལ། བཛྲ་ཨངྐུ་ཤ་ཛཿ(《 ལུ 》+ ཨོཾ་ )བཛྲ་པཱ་ཤ་ཧཱུྃ། བཛྲ་སྥོ་ཊ་བཾ། བཛྲ་གྷཎྜེ་ཧོཿ ཞེས་བརྗོད་པས་རང་ལ་གཉིས་སུ་མེད་པར་ཐིམ། དེ་ནས་རང་གི་སྙིང་གར་ཡེ་ཤེས་སེམས་དཔའ་འཇམ་དཔལ་གཞོན་ནུ་དང༌། དེའི་ཐུགས་ཀར་ཏིང་ངེ་འཛིན་སེམས་དཔའ་ཡི་གེ་ཧཱུྃ་སྔོན་པོ་བསྒོམས་ནས། དམ་ཚིག་གི་ཕྱག་རྒྱ། དཔྲལ་བ་མགྲིན་པ་སྙིང་ག་གསུམ་དུ་བཅའ་ཞིང༌། ཧྲཱིཿཥྟྲཱིའི་སྔགས་རེ་རེ་བརྗོད་པས་བྱིན་གྱིས་བརླབ་བོ། །དེ་ནས་མདུན་དུ་བདུད་རྩི་གཏོར་མ་ལྟར་བྱིན་གྱིས་བརླབས་ནས། ལྕེ་ལ་མྱངས་པས་ལུས་ཐམས་ཅད་བདུད་རྩིས་གང་བར་བསྒོམ་ཞིང་ ༑ ཨོཾ་སརྦ་ཏ་ཐཱ་ག་ཏ་ཨ་མྲྀ་ཏའི་སྔགས་བརྗོད་པས་བྱིན་གྱིས་བརླབ་བོ། །དེ་ནས་རང་གི་ལུས་དང་གྲིབ་མའི་ཚུལ་གྱིས་རང་གི་པང་དུ་ཡུམ་རྡོ་རྗེ་རོ་ལངས་མ་སྐུ་མདོག་ནག་མོ། གྲི་གུག་དང་ཐོད་པ་འཛིན་པ་གསལ་བར་དམིགས་ནས། དེ་དང་མཉམ་པར་སྦྱོར་བའི་བདེ་བའི་སྒྲས་སངས་རྒྱས་ཐམས་ཅད་བཀུག ཞལ་དུ་ཞུགས ༑ སྙིང་གར་ཞུ། བྷ་གར་བབས་པ་མཆོད་པའི་ལྷ་མོ་གྲངས་མེད་པར་གྱུར། དེ་ཕྱིར་སྤྲོས་ནས་དེ་རྣམས་ཀྱིས་འདི་སྐད་ཅེས། གཟུགས་སྒྲ་ལ་སོགས་དྲུག་པོ་འདི ༑ ༑ དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང༌།། ཤེལ་ལ་ཚོན་ནི་ཇི་བཞིན་ནོ། །འདོད་པ་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །གནས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་པར་མཛོད། །རེག་བྱ་འགག་པ་མེད་པ་ལ། །མི་གཡོ་བཞིན་དུ་རོལ་དུ་གསོལ། །ཞེས་གསུང་ཞིང་མཆོད་པར་བསམ། དེ་ནས་ཡང་དེ་དག་གིས་མགྲིན་གཅིག་ཏུ། ཧཱུྃ་མིའུ་ཐུང་ནག་པོ་སྤྲིན་ལྟའི་མདོག། འོད་ཟེར་བྱེ་བ་འཕྲོ་བ་བཞེངས། །མཚན་མ་བསྒྲེང་བ་མ་ཧེའི་ཞལ།

།གཉིས་མེད་སྦྱོར་བས་ཁྱོད་རྒྱལ་མཛད། །ཟླ་བ་བཞིན་དུ་ཞལ་དགུ་པ། །ལྷ་དང་ལྷ་མིན་ཐམས་ཅད་ཀུན། །མ་ལུས་པར་ནི་འཇིགས་པར་མཛད། །གཡས་བསྐུམ་གཡོན་བརྐྱང་བརྗིད་པར་གནས། །སྟོབས་ལྡན་ཁྱོད་ལ་ཕྱག་འཚལ་ལོ། །ཞེས་བསྟོད་པར་བསམ། དེ་ནས་མཆོད་པའི་ལྷ་མོ་ཡུམ་དང་བཅས་པ་རང་གི་ལུས་ལ་གཉིས་སུ་མེད་པར་ཐིམ་པར་བསྒོམས་ནས། ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་དེ་མཉམ་པར་བཞག་གོ །དེ་ནས་ཡིད་འཕྲོ་བར་གྱུར་ན་སྔགས་ཀྱི་བཟླས་པ་བྱ་སྟེ། ཏིང་ངེ་འཛིན་སེམས་དཔའ་ཧཱུྃ་གི་མཐའ་མར། ཡང་སྙིང་དང༌། ཉེ་སྙིང་དང༌། དེའི་མཐའ་མར་སྙིང་པོ་དང༌། དེའི་མཐའ་མར་རྩ་སྔགས་ཀྱིས་བསྐོར་ནས། དེ་རྣམས་གཡས་སྐོར་དུ་འཁོར་བས་སྡིག་པ་དང་སྒྲིབ་པ་སྦྱངས། བསོད་ནམས་དང་ཡེ་ཤེས་ཀྱི་ཚོགས་སྤེལ། སངས་རྒྱས་ཐམས་ཅད་ཀྱི་ཡེ་ཤེས་བདག་ལ་འཇུག་པར་བསམ་ཞིང༌། རྩ་སྔགས། སྙིང་པོ། ཉེ་སྙིང་གསུམ་གང་མོས་ལ་བཟླས་པར་བྱའོ། །བཟླས་པ་ཚར་བ་དང༌། གཏོར་མ་གཏོང་བའི་ཚུལ་ནི། འདས་པ་དང་འཇིག་རྟེན་པའི་གཏོར་མ་གཉིས་ལས། འདས་པའི་གཏོར་མ་གཏང་བའི་ཚུལ་ནི། གཏོར་མ་ཉེ་སྙིང་གིས་བསངས། སྭ་བྷཱ་བས་སྦྱངས། སྟོང་པའི་ངང་ལས་ཡྃ་ལས་རླུང༌། རྃ་ལས་མེ། ཨཱཿལས་ཐོད་པའི་ནང་དུ་ཨ་ལས་ཟླ་བའི་དཀྱིལ་འཁོར་གྱི་ནང་དུ། གོ་ཀུ་ད་ཧ་ན་ལས་ཤ་ལྔའི་སྟེང་དུ། ཤར་དུ་བི་ལས་དྲི་ཆེན། དབུས་སུ་མུ་ལས་དྲི་ཆུ། ནུབ་ཏུ་ཤུ་ལས་བྱང་སེམས། བྱང་དུ་མ་ལས་ཤ་ཆེན་གྱི་དྭངས་མ། ལྷོར་ར་ལས་རཀྟ། དེའི་སྟེང་དུ་དབུས་དང་ཕྱོགས་བཞིར ༑ ཧཱུྃ་བྷྲཱུྃ་ཨཱྃ་ཛྲཱི་ྃཁྃ། ཤར་ལྷོ་ནས་མཚམས་བཞིར། ལྃ་མྃ་པྃ་ཏཱྃ་བསྐྱེད་ནས། དེ་རྣམས་ལས་འོད་ཟེར་འོག་ཏུ་འཕྲོས་པས་རླུང་གཡོས། མེ་སྦར་ཤ་ལྔ་བདུད་རྩི་ལྔ་ས་བོན་དང་བཅས་པ་རྣམས་ཞུ་ནས་ཡེ་ཤེས་ཀྱི་བདུད་རྩིར་གྱུར་པར་བསྒོམས་ནས ༑ ཨོཾ་ཨཱཿཧཱུྃ་ཡང་ཡང་བརྗོད་ཅིང་བྱིན་གྱིས་བརླབ། དེ་ནས་རང་གི་སྙིང་གའི་ཧཱུྃ་ལས་འོད་འཕྲོས་ནས། རང་གིས་བསྒོམས་པའི་རྡོ་རྗེ་འཇིགས་བྱེད་དང་འདྲ་བ་ལ་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་རང་བཞིན་གྱི་གནས་ནས་སྤྱན་དྲངས།

པདྨ་ཀ་མ་ལ་ཡེ་སྟྭཾ་གྱི་གདན་དབུལ། དེ་ནས་དེ་རྣམས་ཀྱི་ཞལ་ནས་འོད་ཀྱི་སྦུ་གུ་བྱུང་ནས་གཏོར་མ་གསོལ་བར་བསམ་ཞིང༌། རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་ཡ་མཱནྟ་ཀ་སརྦ་བིགྷྣཾ་ཤ་ཏྲཱུཾ་མཱ་ར་ཡ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་པ་གསུམ་མམ་བདུན་གྱིས་དབུལ། ཨརྒྷཾ་པཱ་དྱཾ་ལ་སོགས་པ་དང༌། གཟུགས་སྒྲ་ལ་སོགས་དྲུག་པོ་འདི། །ཞེས་པ་ལ་སོགས་པས་མཆོད་ནས། མིའུ་ཐུང་ནག་པོ་སྤྲིན་ལྟའི་མདོག །ལ་སོགས་པས་བསྟོད། འདོད་པའི་དོན་ལ་གསོལ་བ་གདབ་བོ། །དེ་ནས་འཇིག་རྟེན་པའི་གཏོར་མ་ནི། མཁའ་འགྲོ་སྤྱྀ་གཏོར་ལྟར་བྱིན་གྱིས་བརླབས་ནས། རང་གི་སྙིང་གའི་ཧཱུྃ་ལས་འོད་འཕྲོས་པས། སོ་སོའི་གནས་ནས་ཕྱོགས་སྐྱོང་བ་བཅུ་བཞི་བཀུག་ནས། མདུན་གྱི་གཤིན་རྗེ་གཤེད་བསྐོར་ནས་བཞུགས་པར་བསམ། དེ་རྣམས་ལ་པདྨ་ཀ་མ་ལ་ཡེ་སྟྭཾ་གྱིས་གདན་ཕུལ་ནས། དེ་རྣམས་ཀྱི་ཞལ་ནས་འོད་ཀྱི་སྦུ་གུ་བྱུང་ནས་གཏོར་མ་གསོལ་བར་བསམ་ཞིང༌། ཨོཾ་ཧྲཱིཿཥྟྲཱིཿཝི་ཀྲྀ་ཏཱ་ན་ན་ཧཱུྃ་ཧཱུྃ་ཕཊ་ཕཊ་སྭཱ་ཧཱ། སརྦ་བྷཱུ་ཏེ་བྷྱཿཨི་དཾ་བ་ལིཾ་བྷ་ཀྵ་∶སཱི་(《 ཞ 》 ཡ་བྷ་ཀྵ་ཡ་ )ཧ་ཧ་ཧི་ཧི་ཕཻཾ་ཕཻཾ་ཕཊ་ཕཊ་སྭཱ་ཧཱ། ཞེས་བདུན་ནམ་གསུམ་གྱིས་དབུལ། སླར་ཡང་ཨརྒྷཾ་ལ་སོགས་པས་མཆོད། འདོད་པའི་དོན་གསོལ་བ་གདབ། དེ་ནས་ཨོཾ་བཛྲ་མུཿས་འདས་པའི་ལྷ་གཤེགས་སུ་གསོལ ༑ སརྦ་བྷཱུ་ཏ་གཙྪས་འཇིག་རྟེན་པ་རྣམས་གཤེགས་སུ་གསོལ་ལོ། །གཏོར་མའི་རིམ་པའོ། ཁ་ཟས་ཟ་བའི་ཚེ། ཁ་ཟས་གཏོར་མ་ལྟར་བྱིན་གྱིས་བརླབ། རང་གི་ལུས་རྡོ་རྗེ་འཇིགས་བྱེད་དུ་བསྒོམ། ལྟེ་བར་གཏུམ་མོའི་མེ་སྦར་ནས། མེའི་ཁྲོད་ན་རྡོ་རྗེ་འཇིགས་བྱེད་ཀྱིས་གཙོར་བྱས་པ་འཇིག་རྟེན་ལས་འདས་པ་དང༌། ཕྱོགས་སྐྱོང་བ་བཅུ་བཞི་ལ་སོགས་པ་འཇིག་རྟེན་པའི་ལྷའི་ཚོགས་རྣམས་བཞུགས་པར་བསྒོམས་ནས། དེ་རྣམས་ལ་མཆོད་པའི་བསམ་པས་ནང་གི་སྦྱིན་སྲེག་གི་ཚུལ་གྱིས་ལོངས་སྤྱད་དོ། །ཟས་ཀྱི་བྱ་བའི་རིམ་པའོ། །སྤྱོད་ལམ་སྣ་ཚོགས་ལ་འཇུག་པའི་ཚེ་བདག་དང་སྣང་བ་ཐམས་ཅད་རྡོ་རྗེ་འཇིགས་བྱེད་ཀྱི་སྐུ།

བརྗོད་པ་དང་གྲག་པ་ཐམས་ཅད་སྔགས། སེམས་ཀྱི་བསམ་པ་ཐམས་ཅད་ཏིང་ངེ་འཛིན་དུ་བསམས་ནས། དེ་ཐམས་ཅད་ཀྱང་སྣ་ཚོགས་སུ་སྣང་ཡང་རང་བཞིན་མེད་པར་སྟོང་པར་ཤེས་པར་བྱས་ལ། གང་ལ་ཡང་སྡང་བ་དང་ཞེན་པ་མེད་པར་ལོངས་སྤྱད་དོ། །སྤྱོད་ལམ་མོ། །ཉལ་བའི་ཚེ་བདག་དང་སྣང་བ་ཐམས་ཅད་མི་དམིགས་ཏེ་སྟོང་པར་བསམས་ལ་ཉལ། ལྡང་བའི་ཚེ་སྐད་ཅིག་གིས་ལྷ་སྐུའི་ང་རྒྱལ་གྱིས་ལྡང་ངོ༌། །དེ་དག་གིས་ནི་རྣལ་འབྱོར་རྫོགས་པར་བསྟན་ཟིན་ཏོ།། །།༈ ཚོགས་ཀྱི་འཁོར་ལོ་བྱེད་པར་འདོད་པའི་ཚེ། མཆོད་པ་དང༌། གཏོར་མ་ལ་སོགས་པའི་ཡོ་བྱད་རྣམས་བཤམས་ནས། ལས་ཀྱི་སློབ་མས་ཞུ་དབུལ ༑ ཡི་གེ་བརྒྱ་པས་རྒྱུད་སྦྱངས་ནས། མངོན་པར་རྟོགས་པ་བསྒོམ་པ་དང་བཟླས་པ་གོང་དུ་བསྟན་པ་ལྟར་རྫོགས་པར་བྱ། དེ་ནས་མཆོད་པ་རྣམས། ཡང་སྙིང་གིས་བསངས། སྭ་བྷཱ་བས་སྦྱངས། སྟོང་པའི་ངང་ལས། ཨོཾ་ཨཱཿཧཱུྃ་ལས་ལྷ་རྫས་ལས་གྲུབ་པའི་མཆོད་པ་བསམ་གྱིས་མི་ཁྱབ་པར་བསྐྱེད་ནས། ཡང་ཨོཾ་ཨཱཿཧཱུྃ་གི་བྱིན་གྱིས་བརླབ། དེ་ནས་མདུན་དུ་སྲུང་བའི་འཁོར་ལོའི་ནང་དུ་བདག་གིས་བསྒོམས་པ་ལྟར། ཡེ་ཤེས་པ་གཞུག་པའི་བར་དུ་མདུན་བསྐྱེད་ཀྱི་དཀྱིལ་འཁོར་བསྒྲུབས་ནས། དེའི་མཐར་བླ་མ་བརྒྱུད་པ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བར་བསམས་ནས། རང་གི་སྙིང་ག་ནས་མཆོད་པའི་ལྷ་མོ་གྲངས་མེད་པ་འཕྲོས་པས་མདུན་དུ་བྱིན་གྱིས་བརླབས་པའི་མཆོད་པ་རྣམས་ཐོག་ནས་མཆོད་པར་བསམ་ཞིང༌། སོ་སོའི་ཕྱག་རྒྱ་བྱས་ལ། འཛམ་བུའི་གླིང་དང་གླིང་གཞན་དག །མཆོད་ཡོན་གྱིས་ནི་རབ་བཀང་བ། །སྟོང་གསུམ་ལ་སོགས་དེ་བཞིན་ཏེ། ཁྲོ་བོ་གཤིན་རྗེ་གཤེད་ལ་འབུལ། །ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དབུལ། དེ་བཞིན་དུ་མཆོད་ཡོན་གྱི་གནས་སུ་ཞབས་བསིལ་དང༌། ཨརྒྷཾ་གྱི་གནས་སུ་པཱ་དྱཾ་གིས་ཞལ་བསིལ་དབུལ ༑ དེ་བཞིན་དུ་མེ་ཏོག་དང༌། བདུག་སྤོས་དང༌། མར་མེ་དང༌།

དྲི་དང༌། ཞལ་ཟས་དང་ ༑ རོལ་མོ་རྣམས་ཀྱང་སོ་སོའི་སྔགས་རྣམས་སྔ་མ་དང་སྦྱར་ལ་དབུལ་ལོ། ། དེ་ནས་ནང་མཆོད་གཏོར་མ་ལྟར་བྱིན་གྱིས་བརླབས་ནས། ཐོག་མར་རང་གི་རྩ་བའི་བླ་མ་ལ་དབུལ། དེ་ནས་བླ་མ་བརྒྱུད་པ་ལ་དབུལ་ཏེ། རྡོ་རྗེ་འཇིགས་བྱེད། (《 ཞ 》+ ཡེ་ཤེས་ཀྱི་མཁའ་འགྲོ་མ། )ལ་ལི་ཏ་བཛྲ། ཨ་མོ་གྷ་བཛྲ། ཛྙཱ་ན་ཨཱ་ཀ་ར་གུཔྟ། པདྨ་བཛྲ། བླ་མ་ཡེ་རང་བ། རྭ་ལོ་ཙཱ་བ་རྡོ་རྗེ་གྲགས་པ། བླ་མ་ཆོས་རབ། བླ་མ་ཡེ་ཤེས་སེང་གེ བླ་མ་འབུམ་སེང༌། བླ་མ་ཀློག་སྐྱ་དབང་ཕྱུག་གྲགས་པ། བླ་མ་མཁྱེན་རབ་དམ་པའི་དཔལ་ཞེས་པའི་མཚན་གྱི་མཐར། ཨོཾ་ཨཱཿཧཱུྃ། ཞེས་བརྗོད་ཅིང་ ༑ བླ་མ་རྣམས་ལ་དབུལ། དེ་ནས་རྩ་སྔགས་དང༌། སྙིང་པོ་དང༌། ཉེ་སྙིང་བརྗོད་ཅིང༌། བཅོམ་ལྡན་འདས་ལ་དབུལ། དེ་ནས་ཡི་དམ་གྱི་ལྷ་གཞན་ལ་སོ་སོའི་སྔགས་ཀྱིས་དབུལ། དེ་ནས་རང་གི་ལྕེ་དང༌། དཔྲལ་བ། མགྲིན་པ། སྙིང་གར་ཐིག་ལེ་བྱས་ལ་རང་གི་ལུས་ཀྱི་ལྷ་མཆོད། དེ་ནས་ཆོས་སྐྱོང་དང་འཇིག་རྟེན་པ་རྣམས་ལ་དབུལ་ལོ། །དེ་ནས་རྡོ་རྗེ་དང་དྲིལ་བུ་འཛིན་པས། གོང་དུ་སྤྲོས་པའི་ལྷ་མོ་རྣམས་ཀྱིས། ཕྱི་དང་གསང་བ་དེ་ཁོ་ན་ཉིད་ཀྱིས་མཆོད། གཟུགས་སྒྲ་ལ་སོགས་དྲུག་པོ་འདི། །ཞེས་པ་ལ་སོགས་པ་བརྗོད་དོ། །དེ་ནས་བསྟོད་པར་བསམ་ཞིང༌། མིའུ་ཐུང་ནག་པོ་སྤྲིན་ལྟའི་མདོག །ལ་སོགས་པས་བསྟོད་དོ། །དེ་ནས་གཏོར་མ་སྦྱངས་ནས། དང་པོ་བཅོམ་ལྡན་འདས་ལ་དབུལ། གཉིས་པ་ཆོས་སྐྱོང་ལ་དབུལ། གསུམ་པ་འདི་ཉིད་ཀྱི་འབྱུང་པོའི་གཏོར་མ་དབུལ། བཞི་པ་མཁའ་འགྲོ་སྤྱི་གཏོར་གྱིས་འབྱུང་པོའི་ཚོགས་ཐམས་ཅད་ལ་དབུལ། དེ་ནས་ཚོགས་ཀྱི་ཡོ་བྱད་རྣམས་བསགས་ནས། གཏོར་མ་ལྟར་བྱིན་གྱིས་བརླབས་ནས་ལས་ཀྱི་སློབ་མ་རྣམས་ཀྱིས་བཏེག་ལ། ལྷ་དང་བླ་མ་དང་དེར་འཚོགས་པའི་དཔའ་བོ་དང༌། རྣལ་འབྱོར་མ་རྣམས་ལ་བསྟབས་པར་བསམ་ཞིང༌། དབྱངས་དང་བཅས་པའམ། དབྱངས་མེད་ཀྱང་རུང་སྟེ། གཟུགས་སྒྲ་ལ་སོགས་དྲུག་པོ་འདི ༑ ༑ ལ་སོགས་པ་བརྗོད་པར་བྱའོ།

།དེ་ནས་ཕུད་ལྷ་དང་གཏོར་མ་ལ་ཕུལ་ནས ༑ དམ་ཚིག་དྲངས་ལ། ཁ་ཟས་ཀྱི་རྣལ་འབྱོར་དང་ལྡན་པས་ཚིམ་པར་ལོངས་སྤྱོད་དོ། །མཐར་ལྷག་མ་བསྡུས་ཏེ་ལྷག་མ་ལ་དབང་བའི་འབྱུང་པོ་རྣམས་ལ་སྦྱིན། རྡོ་རྗེའི་གླུ་དང་བཀྲ་ཤིས་ཀྱི་ཚིགས་སུ་བཅད་པ་བརྗོད་ནས། སེམས་ཅན་ཐམས་ཅད་བདེ་གྱུར་ཅིག །ལ་སོགས་པ་དང༌། བགེགས་དང་ལོག་པར་འདྲེན་པ ་རྣམས །། གདུལ་དཀའ་འདུལ་བྱེད་དཔའ་བོ་ནི། །ཤིན་ཏུ་གཏུམ་པའི་ཁྲོ་གཟུགས་ཀྱིས། ། མ་རུངས་པ་རྣམས་ཚར་གཅོད་ཤོག །ཅེས་སྨོན་ལམ་བཏབ་ནས། མདུན་བསྐྱེད་གཏོར་མའི་མགྲོན་དང་བཅས་པ་ལ། མ་འབྱོར་པ་དང་ཉམས་པ་དང༌། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་བཟོད་པར་གསོལ་ནས། མདུན་བསྐྱེད་ཀྱི་རྟེན་ཡོད་ན་གཤེགས་སུ་གསོལ། མེད་ན་གཤེགས་སུ་གསོལ་མི་དགོས། གཏོར་མའི་མགྲོན་རྣམས་བཛྲ་མུཿས་གཤེགས་སུ་གསོལ་ནས། གཏོར་མ་རོལ་མོ་དང་བཅས་ཏེ་གཏང་ངོ༌། །དེ་ནས་རང་གི་གནས་གསུམ་དུ། ཨོཾ་ཨཱཿཧཱུྃ་བཀོད་ནས་བསྲུང༌། ལས་ཀྱི་རྗེས་བསྡུའོ། །ཚོགས་ཀྱི་འཁོར་ལོའི་ཆོ་ག་སྟེ། ཉེ་བར་མཁོ་བ་ཐམས་ཅད་རྫོགས་པར་བསྟན་ཟིན་ཏོ། །འཇམ་དཔལ་ཁྲོས་པ་རྡོ་རྗེ་འཇིགས་བྱེད་ཀྱི། །སྒྲུབ་ཐབས་རིམ་པ་རབ་ཏུ་གསལ་བ་འདི། །རྒྱལ་པོའི་བུར་གྱུར་ཇིམ་གྱིམ་ཞེས་བྱ་བས ༑ ༑ གསོལ་བ་བཏབ་ནས་སྔགས་འཆང་འཕགས་པས་སྦྱར། །དགེ་དེས་འགྲོ་ཀུན་རྡོ་རྗེ་འཇིགས་བྱེད་ཀྱི། །སྟོབས་ཀྱིས་མི་མཐུན་ཕྱོགས་ལས་ཉེར་རྒྱལ་ནས།། ཟག་པ་མེད་པའི་དགའ་བདེ་དམ་པ་ལ། །རྣམ་པ་ཀུན་ཏུ་དགའ་མགུར་རོལ་པར་ཤོག ༑ རྡོ་རྗེ་འཇིགས་བྱེད་ཀྱི་སྒྲུབ་པའི་ཐབས། ཚོགས་ཀྱི་འཁོར་ལོ་དང་བཅས་པ་ཕག་གི་ལོ་ཟླ་བ་དགུ་པའི་ཚེས་ཉི་ཤུ་དགུ་ལ་སྦྱར་བའོ། །རྫོགས་སོ།། །།༄༅། །འཇིགས་བྱེད་ཕྱག་དྲུག་པའི་སྒྲུབ་ཐབས་བཞུགས། ། ༄༅། །དཔལ་རྡོ་རྗེ་འཇིགས་བྱེད་ཕྱག་དྲུག་པའི་སྒྲུབ་པའི་ཐབས་ཞེས་བྱ་བ ༑ བླ་མ་དང་གཤིན་རྗེ་གཤེད་ལ་ཕྱག་འཚལ་ལོ།

།འདི་བསྒོམ་པར་འདོད་པས་སྟན་བདེ་བ་ལ་བསྡད། བླ་མ་དང་དཀོན་མཆོག་གསུམ་ལ་ལན་གསུམ་དུ་སྐྱབས་འགྲོ་བྱ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་དོན་དུ་གཤིན་རྗེ་གཤེད་བསྒོམ་སྙམ་དུ་བྱང་ཆུབ་ཀྱི་སེམས་ཡུན་རིང་དུ་བསྒོམ། དེ་ནས། ཨོཾ་སྭ་བྷཱ་ཝ་ཤུདྡྷ་སྶརྦ་དྷརྨཱ་སྭ་བྷཱ་ཝ་ཤུདྡྷོ྅་ཧཾ། ཞེས་བརྗོད་པས་བདག་དང་སྣང་བ་ཐམས་ཅད་སྟོང་པར་བསམ། སྟོང་པའི་ངང་ལས་པྃ་ལས་པདྨ་རྃ་ལས་ཉི་མའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུྃ་གིས་མཚན་པ་ལས་འོད་འཕྲོས་པས། རྡོ་རྗེའི་ས་གཞི། ར་བ། དྲ་བ། གུར། བླ་རེ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་རི་འབར་བར་གྲུབ་པར་བསམས་ལ། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྗོད་པས་བྱིན་གྱིས་བརླབ། དེའི་ནང་དུ། ཨེ་ལས་ཆོས་ཀྱི་འབྱུང་གནས་མཐིང་ནག་གྲུ་གསུམ་འབར་བའི་དཀྱིལ་འཁོར་ཡངས་པའི་ནང་དུ། ཡྃ་ལས་རླུང་གི་དཀྱིལ་འཁོར་གྱི་སྟེང་དུ། རྃ་ལས་ཁྲག་ཞག་འཁྲུགས་པའི་རྒྱ་མཚོའི་དབུས་སུ། པྃ་ལས་པདྨ་རྃ་ལས་ཉི་མའི་གདན་ལ་དྷཱིཿལས་འཕགས་པ་འཇམ་དཔལ་ཞལ་གཅིག་ཕྱག་གཉིས་གཡས་རལ་གྲི་གཡོན་པུསྟི་འཛིན་པར་བསམ། དེའི་ཐུགས་ཀའི་དྷཱིཿལས་འོད་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གཤིན་རྗེ་གཤེད་ཀྱི་ཁྲོ་བོ་དཔག་ཏུ་མེད་པ་སྤྱན་དྲངས་པ། འཇམ་དཔལ་ལ་ཐིམ་ཞིང་ཡོངས་སུ་གྱུར་པ་ལས། རྭ་དང་རྨིག་པ་སྔོ་ཞིང༌། མིག་མེད་མདག་གི་ཕུང་པོ་ལྟར་དམར་བའི་མ་ཧེའི་སྟེང་དུ་རང་ཉིད་རྡོ་རྗེ་འཇིགས་བྱེད་ཞབས་གཡས་བསྐུམ་གཡོན་བརྐྱང་གིས་བཞུགས་པ་སྐུ་མདོག་མཐིང་ནག ཞལ་གསུམ་ཕྱག་དྲུག་པ། རྩ་ཞལ་མ་ཧེའི་གདོང་པ་ཅན་གཡས་དཀར་གཡོན་དམར་བ། ཞལ་རེ་རེ་ཞིང་སྤྱན་གསུམ་གསུམ་དང་ལྡན་པ། དབུ་སྐྲ་སེར་པོ་གྱེན་དུ་བརྫེས་པ། ཕྱག་དང་པོ་གཉིས་ཀྱིས་གྲི་གུག་དང་ཁྲག་གིས་གང་བའི་ཐོད་པ་ཐུགས་ཀར་འཛིན་ཞིང༌། བར་པ་གཉིས་ཀྱིས་ཌ་མ་རུ་དང༌།

ཁ་ཊྭཱཾ་ག་དང་

༑ འོག་མ་གཉིས་ཀྱིས་གླང་པོ་ཆེའི་ཀོ་རློན་བརྒྱངས་ནས་གོས་སུ་གོན་པ། མི་མགོ་སྐམ་པོ་ལྔ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་དང༌། རུས་པ་དང་ ༑ རིན་པོ་ཆེ་དང་དུག་སྦྲུལ་གྱིས་བརྒྱན་ཞིང༌། ལིདྒ་དམར་པོ་གྱེན་དུ་རྒྱས་པ། གཅེར་བུ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་པའི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ་བསམས་ནས། སྙིང་གི་ནང་གི་ཧཱུྃ་ལས་འོད་འཕྲོས་པས་གཤིན་རྗེ་གཤེད་རིགས་ལྔ་ལ་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཞེས་ཀུན་ལ་སྦྱར་ལ། ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན། པཱ་དྱཾ་པྲ་ཏཱིཙྪ་སྭཱ་ཧཱས་ཞབས་བསིལ། བཛྲ་པུཥྦེ་ཨཱཿཧཱུྃ་གིས་མེ་ཏོག བཛྲ་དྷཱུ་པེ་ཨཱཿཧཱུྃ་གིས་བདུག་སྤོས། བཛྲ་ཨཱ་ལོ་ཀེ་ཨཱཿཧཱུྃ་གིས་མར་མེ། བཛྲ་གནྡྷེ་ཨཱཿཧཱུྃ་གིས་དྲི། བཛྲ་ནཻ་ཝི་དྱེ་ཨཱཿཧཱུྃ་གིས་ཞལ་ཟས། བཛྲ་ཤཔྟ་ཨཱཿཧཱུྃ་གིས་རོལ་མོ་རྣམས་ཕུལ་ནས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། སངས་རྒྱས་རྣམས་ཀྱིས། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང༌། བུམ་པའི་ཆུས་དབང་བསྐུར་བས་ལུས་ཐམས་ཅད་གང༌། སྡིག་པ་དང༌། དྲི་མ་ཐམས་ཅད་དག དབང་བཞི་ཐོབ། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམ། དེ་ནས་ཛཿཧཱུྃ་བྃ་ཧོཿཞེས་བརྗོད་པས། དབང་གི་ལྷ་རྣམས་ཡེ་ཤེས་པའི་ཚུལ་གྱིས་བདག་ལ་བསྟིམ་ནས། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོ་བདག་ཡིན་སྙམ་དུ་བསྒོམས་ལ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད། ལྷའི་སྐུ་སྣང་ལ་རང་བཞིན་མེད་པ་ལ་ཡིད་གཏད་ལ་སེམས་མཉམ་པར་བཞག་གོ །དེ་ནས་སྙིང་གི་ནང་གི་ཧཱུྃ་གི་མཐའ་མར་སྔགས་ཀྱི་ཕྲེང་བས་བསྐོར་བའི་འོད་ཀྱིས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་རྒྱུད་བསྐུལ་བས་བདག་བྱིན་གྱིས་བརླབས་ནས།

སྡིག་པ་དང་སྒྲིབ་པ་ཐམས་ཅད་དག ཚེ་དང་བསོད་ནམས་དང་ཡེ་ཤེས་ཀྱི་ཚོགས་སྤེལ་བར་བསམ་ཞིང༌། ཨོཾ་ཡ་མཱནྟ་ཀ་ཧཱུྃ་ཕཊ། ཨོཾ་ཧྲཱིཿཥྟྲཱིཿཝི་ཀྲྀ་ཏཱ་ན་ན་ཧཱུྃ་ཕཊ། ཅེས་ཅི་ནུས་པས་བཟླའོ། །དེ་ནས་གཏོར་མ་བཤམས་པ་ཧྲཱིཿཥྟྲཱིཿས་བསངས། སྭ་བྷཱ་ཝས་སྦྱངས། སྟོང་པའི་ངང་ལས། ཨཱཿལས་ཐོད་པའི་ནང་དུ། ཨོཾ་ཨཱཿཧཱུྃ་ལས་ཡེ་ཤེས་ཀྱི་བདུད་རྩིའི་རྒྱ་མཚོར་བསམས་ལ། སྙིང་གའི་ཧཱུྃ་ལས་འོད་འཕྲོས་པས། རང་འདྲ་བའི་གཤིན་རྗེ་གཤེད་ལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། ལས་ཀྱི་གཤིན་རྗེ་ལ་སོགས་པ་ཕྱོགས་སྐྱོང་བ་རྣམས་ཀྱིས་བསྐོར་བ་སྤྱན་དྲངས་པ་ལ་གཏོར་མ་ཕུལ་བས་གསོལ་བར་བསམ་ཞིང༌། ཨོཾ་ ཧྲཱིཿཥྟྲཱིཿཝི་ཀྲྀ་ཏཱ་ན་ན་སརྦ་བི་གྷྣཱན་ཤ་ཏྲཱུཾ་མཱ་ར་ཡ། ཨི་དཾ་བ་ལིཾ་གྲིཧྣ་པ་ཡ་གྲིཧྣ་པ་ ཡ་ཧཱུྃ་ཧཱུྃ་ཕཊ། ཅེས་ལན་གསུམ་མམ་བདུན་གྱིས་དབུལ། ཨརྒྷཾ་ལ་སོགས་པས་ མཆོད ༑ གཤིན་རྗེ་གཤེད་པོ་འཁོར་བཅས་ཀུན། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ཚེ་རིང་ནད་མེད་དབང་ཕྱུག་དང༌། །དཔལ་དང་གྲགས་དང་སྐལ་པ་བཟང༌། །ལོངས་སྤྱོད་རྒྱ་ཆེན་ཀུན་ཐོབ་ཅིང༌། །ཞི་རྒྱས་དབང་དང་མངོན་སྤྱོད་ཀྱི། །ལས་ཀྱི་དངོས་གྲུབ་སྩལ་དུ་གསོལ ༑ ༑ ཞེས་གསོལ་བ་གདབ། མཐར་གཏོར་མའི་མགྲོན་གཤེགས་སུ་གསོལ། ཟས་ཨོཾ་ཨཱཿཧཱུྃ་གིས་བདུད་རྩིར་བྱིན་གྱིས་བརླབས་ནས་རང་ཡ་མཱནྟ་ཀར་དམིགས་པའི་སྙིང་གར། བླ་མ་དཀོན་མཆོག་དང༌། ལྟེ་བར་འབྱུང་པོའི་ཚོགས་དམིགས་ལ་མཆོད་པའི་བསམ་པས་བཟའ། སྤྱོད་ལམ་གྱི་ཚེ། བདག་དང་སྣང་བ་ཐམས་ཅད་ལྷ ༑ བརྗོད་པ་དང་གྲག་པ་ཐམས་ཅད་སྔགས། སེམས་ཀྱི་རྣམ་པར་རྟོག་པ་ཐམས་ཅད་ཡེ་ཤེས་ཀྱི་ཆོ་འཕྲུལ་དང༌། ཐམས་ཅད་ཀྱང་རྨི་ལམ་སྒྱུ་མ་ལྟ་བུར་ཤེས་པས་ཀུན་ཏུ་སྤྱོད་དོ། །ནུབ་མོ་ཉལ་བའི་ཚེ། ཆོས་ཐམས་ཅད་སྟོང་པའི་ངང་ལས་ཉལ་ཞིང༌། ལྡང་བའི་ཚེ་བདག་ཉིད་ཡ་མཱནྟ་ཀ་དང༌། སྣང་བ་ཐམས་ཅད་དཀྱིལ་འཁོར་གྱི་འཁོར་ལོར་ཤེས་པས་ལྡང་ངོ༌།

།ཚུལ་འདི་ལྟར་རྟག་ཏུ་བསྒོམས་ན ༑ གནས་སྐབས་སུ་བགེགས་དང་བར་དུ་གཅོད་པ་ཐམས་ཅད་ཞི་ཞིང༌། མཐར་ཐུག་སངས་རྒྱས་ཀྱི་གོ་འཕང་ཐོབ་པར་འགྱུར་ར། །དེ་ལྟར་ཡ་མཱནྟ་ཀའི་སྒྲུབ་ པའི་ཐབས། །འཕགས་པས་ལུང་དང་མན་ངག་བཞིན་བསྡེབས་ནས། །ཨ་རོག་ཆེ་ལ་ཕུལ་འདི་ཉམས་སུ་བཞེས། །ལྷ་འདི་ཁྱོད་ཀྱི་སྐྱོབ་པ་ཆེན་པོར་འགྱུར། ། ལྕགས་མོ་ལུག་གི་ལོ་ཟླ་བ་ལྔ་པའི་ཚེས་ཉི་ཤུ་ལྔ་ལ་ཤིན་ཀུན་གྱི་ས་ཆར་སྦྱར་བའོ ༑༑ ༑༑ ༄༅། །འཇིགས་བྱེད་ཕྱག་གཉིས་པའི་སྒྲུབ་ཐབས་བཞུགས། ། ༄༅། །དཔལ་རྡོ་རྗེ་འཇིགས་བྱེད་ཕྱག་གཉིས་པའི་སྒྲུབ་པའི་ཐབས་ཞེས་བྱ་བ། བླ་མ་དང་འཇམ་པའི་དཔལ་ལ་ཕྱག་འཚལ་ལོ། །འདིའི་དཀྱིལ་འཁོར་དུ་ཞུགས་ཤིང་དམ་ཚིག་དང་ལྡན་པས་རྡོ་རྗེ་འཇིགས་བྱེད་ཕྱག་གཉིས་པས་བསྒོམ་པར་འདོད་པའི་རྣལ་འབྱོར་པས། སྟན་བདེ་བ་ལ་བསྡད། བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་བྱ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་དོན་དུ་གཤིན་རྗེ་གཤེད་བསྒོམ་སྙམ་དུ་བྱང་ཆུབ་ཀྱི་སེམས་བསྒོམ་མོ། །དེ་ནས་ཨོཾ་སྭ་བྷཱ་ཝ་ཤུདྡྷ་སྶརྦ་དྷརྨཱ་སྭ་བྷཱ་བ་ཤུདྡྷོ྅་ཧཾ། ཞེས་བརྗོད་པས་སྟོང་པ་ཉིད་དུ་བསམ། སྟོང་པའི་ངང་ལས་པྃ་ལས་པདྨ་རྃ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་ཤེས་པ་དྷཱིཿདམར་སེར་དུ་བསམ། དེ་ལས་འོད་འཕྲོས་པས་སེམས་ཅན་ཐམས་ཅད་ཀྱི་དོན་བྱས། ཚུར་འདུས་པ་ལས་རང་ཉིད་འཇམ་དཔལ་གཞོན་ནུ་སྐུ་མདོག་དམར་སེར་ཞལ་གཅིག་ཕྱག་གཉིས་པ་གཡས་པ་རལ་གྲི། གཡོན་པས་ཨུཏྤ་ལའི་སྟེང་དུ་པུསྟི་ཡོད་པ་ཤིན་ཏུ་མཛེས་ཤིང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དར་གྱི་ན་བཟའ་མནབས་པར་བསམ ༑ དེའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་སྔོན་པོ་བསྒོམ། དེ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་གཤིན་རྗེ་གཤེད་ཀྱི་ཁྲོ་བོ་དཔག་ཏུ་མེད་པ་སྤྱན་དྲངས་ནས།

རང་ལ་ཐིམ་པའི་རྐྱེན་གྱིས་རང་ཉིད་གཤིན་རྗེ་གཤེད་སྐུ་མདོག་ནག་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན་ཕྱག་གཡས་གྲི་གུག་དང་གཡོན་པས་བདུད་∶རྩི་ལྔས་(《 ཞ 》 རྩིས་ )གང་བའི་ཐོད་པ་ཐུགས་ཀར་འཛིན་ཞིང་ཞལ་དུ་གསོལ་བ། ཞབས་གཡས་པ་བསྐུམ་པས་མ་ཧེའི་རྭ་བར་དང༌། གཡོན་བརྐྱང་པས་ཚང་རའི་སྟེང་དུ་བརྫིས་པ། གཅེར་བུ་ལིངྒ་གྱེན་དུ་རྒྱས་ཤིང་རུས་པའི་རྒྱན་དྲུག་དང་ལྡན་པ། དམར་ལ་ཟླུམ་པའི་སྤྱན་གསུམ་དང་ལྡན་ཞིང་ལྗགས་འདྲིལ་བ། སྐྲ་སེར་པོ་གྱེན་དུ་བརྫིས་པ། མི་མགོ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་ཅན། ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་མོ། །དེའི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ། དམིགས་ནས་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོ་བདག་ཡིན་སྙམ་དུ་བསྒོམས་ལ ༑ ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་ དོ ༑ ༑ དེ་ནས་རང་གི་སྙིང་གའི་ཧཱུྃ་ལས་འོད་འཕྲོས། གཤིན་རྗེ་གཤེད་རིགས་ལྔ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས། ཨོཾ་ཡ་མཱནྟ་ཀ་ཨརྒྷཾ་པཱདྱཾ་བཛྲ་པུཥྤེ། བཛྲ་དྷཱུ་པེ། བཛྲ་ཨཱ་ལོ་ཀེ བཛྲ་གནྡྷེ། བཛྲ་ནཻ་ཝི་དྱེ། བཛྲ་ཤབྡ་ཨཱཿཧཱུྃ། ཞེས་པས་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས ༑ སངས་རྒྱས་རྣམས་ཀྱིས། ཨོཾ་སརྦ་ཏ་ཐཱ་ག་ཏ་ཨུ་ད་ཀ་ཨ་བྷི་ཥིཉྩ་ཧཱུྃ་སུ་ར་ཏི་སྟྭཾ ༑ ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས་དབང་གི་ཆུས་ལུས་ཐམས་ཅད་གང༌། དྲི་མ་ཐམས་ཅད་དག དབང་བཞི་ཐོབ། ཆུ་ལྷག་མ་ཡར་ལུད་པས་སྤྱི་བོར་མི་བསྐྱོད་པས་དབུར་བརྒྱན་པར་བསམ། ཡང༌། ཛཿཧཱུྃ་བཾ་ཧོཿ ཞེས་བརྗོད་པས་དབང་གི་ལྷ་རྣམས་རང་ལ་བསྟིམ། རང་གི་ཐུགས་ཀར་ཡེ་ཤེས་སེམས་དཔའ་འཇམ་དཔལ་གཞོན་ནུ་དང༌། དེའི་ཐུགས་ཀར་ཏིང་ངེ་འཛིན་སེམས་དཔའ་ཡི་གེ་ཧཱུྃ་བསམས་ནས་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་ལ་མཉམ་པར་བཞག་གོ

།སྔགས་ཟློ་བར་འདོད་ན་ཐུགས་ཀའི་ཏིང་ངེ་འཛིན་སེམས་དཔའི་མཐའ་མར་སྔགས་ཀྱི་ཕྲེང་བས་འཁོར་བའི་འོད་ཀྱིས་སངས་ རྒྱས་ཐམས་ཅད་ཀྱི་ཐུགས་རྒྱུད་བསྐུལ། རང་གི་སྡིག་པ་དང་སྒྲིབ་པ་དག བསོད་ ནམས་དང་ཡེ་ཤེས་ཀྱི་ཚོགས་འཕེལ་བར་བསམ་ཞིང༌། ཨོཾ་ཡ་མཱནྟ་ཀ་ཧཱུྃ་ཕཊ། ཅེས་ཅི་ནུས་བཟླས་སོ། །གཏོར་མ་གཏོང་བར་འདོད་པས། གཏོར་མ་བཤམས་ལ ༑ ཨོཾ་ཨཱཿབིགྷྣཱནྟ་ཀྲྀ་ཏ་ཧཱུྃ། ཞེས་པས་བསངས། སྭ་བྷཱ་བས་སྟོང་པར་སྦྱངས། སྟོང་པའི་ངང་ལས་ཤ་ལྔ་དང་བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་བསམས་ལ། ཨོཾ་ཨཱཿཧཱུྃ་གི་བྱིན་གྱིས་བརླབ། དེ་ནས་རང་གི་སྙིང་ག་ནས་འོད་འཕྲོས་པས་གཤིན་རྗེ་གཤེད་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས་པའི་ཞལ་ནས་འོད་ཀྱི་སྦུ་གུ་བྱུང་ནས་གཏོར་མ་གསོལ་བར་བསམ་ཞིང་རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་ཡ་མཱནྟ་ཀ་སརྦ་བི་གྷྣཱན་མཱ་ར་ཡ་ཨི་དཾ་བ་ལིཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧཱུྃ་ཕཊ། ཅེས་གསུང་མམ་བདུན་གྱིས་དབུལ། ཨརྒྷཾ་ལ་སོགས་པས་མཆོད་དེ། དུར་ཁྲོད་རྒྱན་གྱིས་ལེགས་བརྒྱན་པའི། །ཞེ་སྡང་གཤིན་རྗེ་རྡོ་རྗེ་ནི། །དངོས་མེད་ནམ་མཁའ་ལྟ་བུ་ལ ༑ ༑ ཐུགས་རྗེས་སྤྲུལ་པའི་སྐུར་བསྟན་པ། །ཡེ་ཤེས་ཁྲོ་རྒྱལ་རབ་འཇིགས་པ། ། དུད་པ་(《 ལུ 》 ཁ་ )མུན་ཆེན་ཁྱོད་ལ་འདུད། །ཅེས་པས་བསྟོད་ནས། འདོད་པའི་དོན་གསོལ་བ་གདབ། ཨོཾ་བཛྲ་མུཿས་གཤེགས་སུ་གསོལ། ཁ་ཟས་ཟ་བའི་ ཚེ ༑ ཁ་ཟས། ཨོཾ་ཨཱཿཧཱུྃ་གིས་བདུད་རྩིར་བྱིན་གྱིས་བརླབ། རང་ཡང་ཡ་མཱནྟ་ཀར་ དམིགས་པའི་སྙིང་གར་བླ་མ་དང་སངས་རྒྱས་བྱང་ཆུབ་སེམས་དཔའ་དང༌། ལྟོ་བར་ཆོས་སྐྱོང་སྲུང་མ་དང༌། ཕྱོགས་སྐྱོང་བས་གཙོར་བྱས་པའི་སེམས་ཅན་ཐམས་ཅད་ཡོད་པར་བསམས་ནས། དེ་རྣམས་མཆོད་པའི་བསམ་པས་ལོངས་སྤྱོད། སྤྱོད་ལམ་སྣ་ཚོགས་ལ་འཇུག་པའི་ཚེ། རང་དང་སྣང་བ་ཐམས་ཅད་ལྷ། བརྗོད་པ་དང་གྲག་པ་ཐམས་ཅད་སྔགས། སེམས་པ་དང་ཆོ་འཕྲུལ་ཐམས་ཅད་ཏིང་ངེ་འཛིན་དུ་བསམས་ལ།

སྡང་བ་དང་ཞེན་པ་མེད་པར་སྤྱད་དོ། །ཉལ་བའི་ཚེ་སྟོང་པའི་ངང་ལ་ཉལ། ལྡང་བའི་ཚེ་ལྷའི་སྐུར་ལྡང་ངོ༌། །དེ་ལྟར་རྟག་ཏུ་རྣལ་འབྱོར་དུ་བྱས་ན་གནས་སྐབས་སུ་བར་དུ་གཅོད་པ་ཞི་ཞིང་མཐར་ཐུག་སངས་རྒྱས་ཀྱི་གོ་འཕང་ཐོབ་པར་འགྱུར་རོ། །དཔལ་རྡོ་རྗེ་འཇིགས་བྱེད་ཕྱག་གཉིས་པ་སྒྲུབ་པའི་ཐབས ༑ རྒྱལ་བུ་ཨ་རོག་ཆེ་ཞེས་བྱ་བས་བསྐུལ་ནས། འཕགས་པས་ཤིང་ཕོ་ཁྱིའི་ལོ་ཟླ་བ་བཅུ་པ་ལྷག་པའི་ཚེས་བཅོ་ལྔ་ལ ་གཉའ་ གོང་དུ་སྦྱར་བའི་ཡི་གེ་པ་ནི་ཨ་ཙ་རའོ ༑ ༑ ཨོཾ་ཧྲཱིཿཥྟྲཱིཿཝི་ཀྲྀ་ཏཱ་ན་ན་ཧཱུྃ་ཕཊ། འབུམ་ཕྲག་ཉི་ཤུའི་བསྙེན་པ་བྱ།། །།༄༅། །ཡང་ཕྱག་གཉིས་པའི་སྒྲུབ་ཐབས་བཞུགས། ། ༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །ཡ་མཱནྟ་ཀ་བསྒོམ་པར་འདོད་ པས ༑ སྟན་བདེ་བ་ལ་བསྡད། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་ པར་བྱ། དེའི་དོན་དུ་ཡ་མཱནྟ་ཀ་བསྒོམ་སྙམ་དུ་བྱང་ཆུབ་ཀྱི་སེམས་བསྒོམ། དེ་ ནས ༑ ཨོཾ་སྭ་བྷཱ་ཝ་ཤུདྡྷ་སྶརྦ་དྷརྨཱ་སྭ་བྷཱ་ཝ་ཤུདྡྷོ྅་ཧཾ། ཞེས་བརྗོད་པས་བདག་ གཞན་ཐམས་ཅད་སྟོང་པར་བསམ། སྟོང་པའི་ངང་ལས་པདྨ་དང༌། ཉི་མའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འོད་འཕྲོས་པས། རྡོ་རྗེའི་ས་གཞི ༑ ར་བ། དྲ་བ། གུར། བླ་རེ། བསྐལ་པའི་མེ་ལྟ་བུའི་ཡེ་ཤེས་ཀྱི་མེ་འབར་བའི་སྲུང་འཁོར་གྱི་ནང་དུ། ཨེ་ལས་ཆོས་ཀྱི་འབྱུང་གནས་གྲུ་གསུམ་པ། ཕྱི་དཀར་བ། ནང་དམར་བ། གདེངས་ཁ་གྱེན་དུ་ཕྱོགས་པའི་ནང་དུ། ཡྃ་ལས་རླུང་གི་དཀྱིལ་འཁོར་བརྟན་ཞིང་རྒྱ་ཆེ་བ་བསྒོམ། དེའི་དབུས་སུ་པྃ་ལས་པདྨ་འདབ་མ་བརྒྱད་པ། དེའི་ཁོར་ཡུག་ན་ཁྲག་ཞག་གི་རྒྱ་མཚོ་ཆེན་པོའི་ཁྲོད་ན་དུར་ཁྲོད་ཆེན་པོ་བརྒྱད་ཀྱི་བསྐོར་བར་བསམ། དེ་ནས་པདྨའི་དབུས་སུ་ཟླ་བའི་དཀྱིལ་འཁོར་གྱི་སྟེང་དུ་རང་གི་ཤེས་པ་དྷཱིཿར་བསྒོམས་ནས། དེ་ལས་འོད་འཕྲོས་པས། སེམས་ཅན་ཐམས་ཅད་ཀྱི་སྡིག་པ་དང༌། སྒྲིབ་པ་སྦྱང༌། ཚུར་འདུས་དྷཱིཿལ་ཐིམ་པས་རང་ཉིད་འཇམ་དཔལ་སྐུ་མདོག་སེར་པོ་རྡོ་རྗེ་སྐྱིལ་ཀྲུང་གིས་བཞུགས་པ།

ཞལ་གཅིག་ཕྱག་གཉིས་པ། གཡས་ པས་ཤེས་རབ་ཀྱི་རལ་གྲི། གཡོན་པས་པུ་སྟི་ དང་བཅས་པའི་ཨུཏྤ་ལའི་རྩ་བ་ཐུགས་ཀར་འཛིན་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཞིང༌། དར་སྣ་ཚོགས་པའི་ཤམ་ཐབས་ཅན། ཞི་བའི་སྐུར་བསྒོམ། དེའི་ཐུགས་ཀར་དྷཱིཿབསྒོམས་ནས། དེ་ལས་འོད་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་པ་རང་ལ་ཐིམ་པས་རང་ཉིད་ཡ་མཱནྟ་ཀ་མ་ཧེའི་གདན་ལ་བཞུགས་པ། སྐུ་མདོག་སྔོན་པོ་ཞལ་གཅིག་ཕྱག་གཉིས་པ་མ་ཧེའི་གདོང་པ་ཅན། ཕྱག་གཡས་པས་གྲི་གུག་དང༌། གཡོན་པས་ཁྲག་གིས་གང་བའི་ཐོད་པ་ཐུགས་ཀར་འཛིན་པ། མི་མགོ་སྐམ་པོ་ལྔའི་དབུ་རྒྱན་དང་ ༑ རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང་ལྡན་པ། གཅེར་བུ་རལ་པ་དམར་སེར་གྱེན་དུ་གཡེངས་པ། སྤྱན་གསུམ་དང་ལྡན་ཞིང༌། ཞལ་ནས་ཧཱུྃ་ཕཊ་ཀྱི་སྒྲ་སྒྲོགས་པ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསྒོམ། དེའི་དཔྲལ་བར་ཨོཾ། མགྲིན་པར་ཨཱཿ སྙིང་གར་ཧཱུྃ་བསྒོམས་ནས། ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས། ཡ་མཱནྟ་ཀ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས།(《 ཞ 》《 ལུ 》+ ཨོཾ་ )ཨརྒྷཾ་པཱ་དྱཾ། བཛྲ་པུཥྤེ་ཨཱཿཧཱུྃ། བཛྲ་དྷཱུ་པེ་ཨཱཿཧཱུྃ། བཛྲ་ཨཱ་ལོ་ཀེ་ཨཱཿཧཱུྃ། བཛྲ་གནྡྷེ་ཨཱཿཧཱུྃ། བཛྲ་ནཻ་བི་དྱེ་ཨཱཿཧཱུྃ་གིས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། སངས་རྒྱས་དེ་རྣམས་ཀྱིས། ཨོཾ་བཛྲ་ཨུ་ད་ཀ་ཨ་བྷི་ཥིཉྩ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར ༑ ལུས་ཐམས་ཅད་གང༌། དྲི་མ་ཐམས་ཅད་དག དབང་བཞི་ཐོབ། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་པར་བསམས་ལ། དེ་ནས། ཛཿ ཧཱུྃ་བྃ་ཧོཿ ཞེས་བརྗོད་པས་རང་ལ་གཉིས་སུ་མེད་པར་བསྟིམ། དེ་ནས་རང་གི་སྙིང་གའི་ནང་དུ། ཡེ་ཤེས་སེམས་དཔའ་མཚོན་གང་བ། འཇམ་དཔལ་ཞི་བའི་སྐུ་ཞིག་བསམ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ་ནས་འབྲུ་ཙམ་ཞིག་བསམ

༑ དེ་ལྟར་ལྷའི་སྐུ་སྣང་ལ་རང་བཞིན་མེད་པ་ལ་ཡིད་གཏད་དེ་སེམས་གཟུང་ངོ༌། །དེ་ནས་སྔགས་ཟློ་བར་འདོད་ན་སྙིང་གའི་ཏིང་ངེ་འཛིན་སེམས་དཔའི་མཐའ་མར་སྔགས་ཀྱི་ཕྲེང་བས་བསྐོར་བའི་འོད་ཀྱིས་ནང་གི་སྡིག་སྒྲིབ་སྦྱངས ༑ ཕྱིར་འཕྲོས་པས་བགེགས་དང་ལོག་པར་འདྲེན་པ་ཚར་བཅད། སངས་རྒྱས་ཐམས་ཅད་ཀྱི་ཡེ་ཤེས་བདག་ལ་འཇུག་པར་བསམ་ཞིང༌། ཨོཾ་ཡ་མཱནྟ་ཀ་ཧཱུྃ་ཕཊ ༑ ཅེས་ཇི་སྲིད་མི་སྐྱོའི་བར་དུ་བཟླའོ། །བཟླས་པ་ཚར་བ་དང༌། དགེ་བ་བྱང་ཆུབ་ཏུ་བསྔོའོ། །གཏོར་མ་གཏོང་བའི་ཚེ། གཏོར་མ་བཤམས་པ་ཨོཾ་ཨཱཿཧཱུྃ། ལན་གསུམ་བརྗོད་པས། ཐོད་པ་ཆེན་པོ་ཡེ་ཤེས་ཀྱི་བདུད་རྩིས་གང་བར་གྱུར་པར་བསམས་ནས། རང་གི་སྙིང་ག་ནས་འོད་འཕྲོས་པས། རང་བཞིན་གྱི་གནས་ནས་ཡ་མཱནྟ་ཀ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས་པ་ལ་གཏོར་མ་ཕུལ་བས་གསོལ་བར་བསམ་ཞིང༌། ཨོཾ་ཡ་མཱནྟ་ཀ་སརྦ་བི་གྷཱན་ཤ་ཏྲཱུན་མཱ་ར་ཡ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་ལྔའམ་བདུན་གྱིས་དབུལ། ཨརྒྷཾ་ལ་སོགས་པས་མཆོད། འདོད་པའི་དོན་གསོལ་བ་གདབ། བཛྲ་མུཿས་གཏོར་མའི་མགྲོན་གཤེགས་སུ་གསོལ། གཏོར་མ་གཏོང་ངོ༌། ཁ་ཟས་ ཟ་བའི་ཚེ། ཁ་ཟས། ཨོཾ་ཨཱཿཧཱུྃ་གིས་ཡེ་ཤེས་ཀྱི་བདུད་རྩིར་གྱུར་པར་བསམ། རང་ཉིད་ཡ་མཱནྟ་ཀར

་དམིགས་ པའི་ལྟེ་བར་གཏུམ་མོའི་མེ་སྦར་བས་ལུས་ཡོངས་སུ་གང་བའི་ཁྲོད་ན། སྙིང་གར་བླ་མ་དང༌། སངས་རྒྱས་དང་བྱང་ཆུབ་སེམས་དཔའ་དང༌། ལྟོ་བར་ཆོས་སྐྱོང་བའི་སྲུང་མ་དང༌། འཇིག་རྟེན་སྐྱོང་བ་ཐམས་ཅད་དམིགས་ལ། དེ་རྣམས་མཆོད་པའི་བསམ་པས་ལོངས་སྤྱད་དེ། གཞན་སྤྱོད་ལམ་ཐམས་ཅད་ཡ་མཱནྟ་ཀའི་ང་རྒྱལ་གྱི་བྱའོ། །ནུབ་མོ་ཉལ་བའི་ཚེ་ཆོས་ ཐམས་ ཅད་སྟོང་པ་ཉིད་ཀྱི་ངང་ལ་ཉལ་ལོ། ། ནངས་ པར་ལྡང་བའི་ཚེ་ལྷའི་ང་རྒྱལ་གྱིས་ལྡང་བར་བྱའོ། །ཡང་དག་བླ་མ་ལས་བརྒྱུད་པའི། །ཡ་མཱནྟ་ཀའི་སྒྲུབ་པའི་ཐབས། །ཡན་ལག་ཡོངས་སུ་ཚང་བ་འདི། །ཡང་དག་ལུང་བཞིན་བདག་གིས་བཤད། །དགེ་བ་དེ་ཡིས་འགྲོ་ བ་ཀུན། །སྲིད་ཞིའི་མཐའ་ལས་རྣམ་གྲོལ་ཏེ། །ཡ་མཱནྟ་ཀའི་གོ་འཕང་ནི། །ངེས་པ་ཁོ་ནར་ཐོབ་གྱུར་ཅིག །བཅོམ་ལྡན་འདས་ཡ་མཱནྟ་ ཀའི་ སྒྲུབ་པའི་ཐབས། རྒྱལ་ བུ་བྱང་ཆུབ་སེམས་དཔའི་དོན་དུ་ས་ཕོ་འབྲུག་གི་ལོ་ཟླ་བ་བརྒྱད་པའི་ཚེས་བརྒྱད་ལ་མན་གོང་གི་ས་ཆར། སྔགས་འཆང་བ་འཕགས་པས་སྦྱར་བའོ།། །།༄༅། །དཔལ་ཆེན་པོའི་དཀྱིལ་འཁོར་དུ་བདག་ཉིད་འཇུག་པའི་ཆོ་ག་བཞུགས། ། ༄༅། །དཔལ་ཆེན་པོའི་དཀྱིལ་འཁོར་དུ་བདག་ཉིད་འཇུག་པའི་ཆོ་ག་ཞེས་བྱ་བ། བླ་མ་དང་འཇམ་པའི་དཔལ་ལ་ཕྱག་འཚལ་ལོ། །དཔལ་ལྡན་གཉིས་མེད་ཡེ་ཤེས་རྡོ་རྗེའི་ཐུགས་ནི་མཆོག་ཏུ་བདེ་བས་ཀུན་ཏུ་རྣམ་རོལ་ཞིང༌། །མ་རིག་ཐིབས་པོའི་ཚོགས་སེལ་དེ་ལས་བྱུང་བའི་བདུད་རྣམས་འཇིགས་བྱེད་ཉེས་ཀུན་འཇོམས་པའི་དཔལ། །བཅོམ་ལྡན་དཔལ་ཆེན་བླ་མ་མཆོག་དང་གཉིས་སུ་མེད་པའི་ཞབས་ཀྱི་པདྨོར་ཕྱག་འཚལ་ནས། །དེ་ཡི་གོ་འཕང་ཐོབ་བྱའི་དོན་དུ་དེ་ཉིད་ལས་ནི་དབང་རབ་བླང་བའི་ཆོ་ག་བཤད། །དཀྱིལ་འཁོར་འདིར་ཞུགས་ཤིང་དམ་ཚིག་དང་ལྡན་པ། བསྙེན་པ་སྔོན་དུ་སོང་བས་ཡིད་དང་མཐུན་པའི་གནས་སུ་ལྷའི་རྣལ་འབྱོར་དང་ལྡན་པས། མཎྜལ་གྱི་དབུས་སུ་ཚོམ་བུ་བཀོད་པ་བྃ་ལས་སའི་ལྷ་མོ་སེར་མོ་ཕྱག་གཉིས་པ། གཡས་པས་དཔང་པོ་ཁས་ལེན་པའི་ཕྱག་རྒྱ་དང༌།

གཡོན་པས་བདུད་རྩིས་གང་བའི་བུམ་པ་འཛིན་པར་བསྐྱེད་པའི་གནས་གསུམ་བྱིན་གྱིས་བརླབས་ལ་ཡེ་ཤེས་པ་བསྟིམ། དབང་བསྐུར། རིགས་ཀྱི་བདག་པོ་རིན་ཆེན་འབྱུང་ལྡན་གྱིས་དབུར་བརྒྱན་པར་བསྐྱེད་ལ། ཨོཾ་པྲྀ་ཐི་ཝཱི་དེ་ཝཱི་སྔོན་དུ་འགྲོ་བའི་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་པྲ་ཏཱིཙྪ་སྭཱ་ཧཱ། བཛྲ་པུཥྤེ་ལ་སོགས་པ་ཕྱིའི་མཆོད་པ་དང༌། ནང་བདུད་རྩིའི་མཆོད་པ་དང༌། ཨ་ཀཱ་རོའི་སྔགས་ཀྱིས་གཏོར་མ་ཕུལ་ལ། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང༌། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་སྡེ་བཅོམ་པ། །དེ་བཞིན་བདག་གིས་བདུད་ཀྱི་སྡེ། །ཕམ་པར་བྱས་ནས་དཀྱིལ་འཁོར་བྲི། །ཞེས་ལན་གསུམ་གྱིས་མཁྱེན་པར་གསོལ་ནས་གནང་བ་བྱིན་པར་བསམ་མོ། །སླར་ཡང་མཆོད་ནས། ཨོཾ་པྲྀ་ཐི་ཝཱི་དེ་ཝཱི་བཛྲ་མུཿས་གཤེགས་སུ་གསོལ་ལོ། །ས་བསླང་བའོ། །དེ་ནས་ལག་པ་གཉིས་ཀྱིས་དཀྱིལ་འཁོར་གྱི་གཞི་དང༌། ཁོར་ཡུག་ཐམས་ཅད་བཅག་ཅིང༌། ལག་མཐིལ་ལས་འོད་ཟེར་འཕྲོས་པས། སའི་མ་དག་པ་ཐམས་ཅད་སྦྱངས་པར་བསམ་ཞིང་ ༑ ཨོཾ་ཧ་ན་ཧ་ན་ཀྲོ་དྷ་ཧཱུྃ་ཞེས་བརྗོད་དོ། །ཡང་བཅག་ཅིང༌། ཨོཾ་བྷུ་ཁཾ་ཞེས་བརྗོད་ཅིང༌། ནམ་མཁའི་རང་བཞིན་དུ་བསམ་པ་ནི་ས་སྦྱང་བའོ། །དེ་ནས་ རང་ཉིད་དཀྱིལ་འཁོར་གྱི་དབུས་སུ་འདུག་ལ། སྲུང་བའི་འཁོར་ལོ་བརྟན་པར་ བསྒོམས་ནས། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ། ཞེས་བརྗོད་ནས། སའི་ཕྱོགས་འདིར་དཀྱིལ་འཁོར་བཞེངས་ནས་རང་གཞན་གྱི་དོན་བསྒྲུབ་བོ་སྙམ་དུ་བློས་བཟུང་བ་ནི་སའི་ཆོ་གའོ། །དེ་ནས་དུས་བཟང་པོ་ལ་བབ་པའི་ཚེ། དཀྱིལ་འཁོར་གྱི་གཞི་བྱི་དོར་བྱས་པ་ལ་མཆོད་པ་དང༌། གཏོར་མ་ལ་སོགས་པས་བསྐོར་ཞིང་ཡོ་བྱད་ཐམས་ཅད་བསགས་ནས། སྔོན་དུ་འགྲོ་བའི་གཏོར་མ་བཏང་ལ་ཡི་གེ་བརྒྱ་པས་རྒྱུད་སྦྱངས་ནས། ལྷ་ཡི་རྣལ་འབྱོར་བསྒོམས་ལ་བཟླས་པ་ཅི་རིགས་པ་བྱའོ།

།དེ་ནས་མཆོད་རྫས་རྣམས་ཉེ་སྙིང་གིས་བསངས། སྭ་བྷཱ་ཝས་སྦྱངས ༑ སྟོང་པའི་ངང་ལས་ཡི་གེ་གསུམ་ལས་བྱུང་བའི་མཆོད་རྗས་དཔག་ཏུ་མེད་པ་བསྐྱེད་ལ། སོ་སོའི་སྔགས་ཀྱིས་བྱིན་གྱིས་བརླབས་ནས་སའི་ལྷ་མོ་སྟ་གོན་དུ་གནས་པའི་ས་ཆོག་ལྟར་བྱའོ། །དེ་ནས་བ་བྱུང་དྲི་བཟངས་བདུད་རྩི་དང་སྦྱར་བས་དཀྱིལ་འཁོར་གྱི་བྱང་ཤར་ནས་གཡས་ཕྱོགས་སུ་ཁྱེ་མ་མེད་པར་བྱུག་ཅིང༌། ཨོཾ་མེ་∶དི་ནཱི་(《 ཞ 》 དཱི་ནི་ )བཛྲཱི་བྷ་(《 ཞ 》 བྷཱ་ )ཝ་བནྡྷ་ཧཱུྃ་ཧཱུྃ་(《 ཞ 》+ ཧཱུྃ་ )གིས་རྡོ་རྗེའི་ས་གཞིར་བྱིན་གྱིས་བརླབས། དེར་སྐད་ཅིག་གིས་སྲུང་འཁོར་དུར་ཁྲོད་གཞལ་ཡས་ཁང་དང་བཅས་པ་བསྐྱེད་པའི་དབུས་དང༌། ཕྱོགས་མཚམས་བརྒྱད་དུ་དྲིའི་ཐིག་ལེ་དང༌། མེ་ཏོག་ཅུང་ཟད་རེ་བཀོད་ལ། དབུས་སུ་སྐད་ཅིག་གིས་བཅོམ་ལྡན་འདས་ཡུམ་དང་བཅས་པ་དང༌། ཕྱོགས་མཚམས་བརྒྱད་དུ་ཧ་ཧ་ཞེས་དྲག་ཏུ་དགོད་པའི་རོ་ལངས་ཆེན་པོ་བརྒྱད་བསྐྱེད་ནས་སེམས་དཔའ་སུམ་བརྩེགས་བསྒོམ་པའི་བར་སྒྲུབ་ཐབས་ལྟར་བྱའོ། །དེ་ནས་ཕྱི་ནང་ཡིད་ལས་བྱུང་བའི་མཆོད་པས་མཆོད་ཅིང་བསྟོད་པ་རྣམས་ཀྱིས་བསྟོད་ནས། གཏོར་མ་དང་པོ་བཅོམ་ལྡན་འདས ༑ གཉིས་པ་ཆོས་སྐྱོང༌། གསུམ་པ་ཕྱོགས་སྐྱོང་བཅུ། བཞི་པ་གཤིན་རྗེ་ཆོས་ཀྱི་རྒྱལ་པོ། ལྔ་པ་གཞིའི་བདག་པོ་རྣམས་དབུལ་ལོ། །དེ་ནས་སྤོས་དང་བཅས་པའི་རྡོ་རྗེ་དྲིལ་བུ་འཛིན་པས། བཅོམ་ལྡན་འཇམ་པའི་རྡོ་རྗེ་ནི། །རིག་སྔགས་བདག་པོར་ཕྱག་འཚལ་བསྟོད། །སྙིང་རྗེའི་ཡིད་ཀྱིས་དཀྱིལ་འཁོར་ བྲི ༑ ༑ དེ་ཕྱིར་བྱིན་རླབས་གནང་བར་མཛོད། །དགོངས་ཤིག་སངས་རྒྱས་སྡེ་དང་ཚོགས ༑ ༑ གང་གཞན་སྔགས་ཀྱི་ལྷ་ཚོགས་དང༌། །ལྷ་རྣམས་བསྟན་ལ་མངོན་ དགའ་བ། །དཀྱིལ་འཁོར་འདི་ལ་བྱིན་རླབས་དང༌། །དངོས་གྲུབ་དམ་པ་ སྩོལ་བར་མཛོད། །ཅེས་ལན་གསུམ་དུ་མཁྱེན་པར་གསོལ་བས་ཅི་དགའ་བ་གྱིས་ཤིག་ཅེས་གནང་བ་བྱིན་པར་བསམ་མོ། །ལྷ་སྟ་གོན་ནོ། །དེ་ནས་མངོན་པར་བཤམས་པའི་བུམ་པ་གཉིས་བསངས་ཤིང་སྦྱངས་ནས།

པདྨ་དང་ཟླ་བའི་སྟེང་ དུ་བྷྲཱུྃ་ལས་རིན་པོ་ཆེ་ལས་གྲུབ་པའི་བུམ་པ་དཔག་བསམ་གྱི་ཤིང་དང༌། ལྷ་རྫས་ ཀྱི་གོས་ཀྱིས་བརྒྱན་པར་བསྐྱེད་ལ། རྣམ་རྒྱལ་གྱི་བུམ་པར་མངོན་བྱང་ལྔ་ལས་ བཅོམ་ལྡན་འདས་ཡབ་ཡུམ་དང༌། ལས་ཐམས་ཅད་པར་ཡང་མངོན་བྱང་ལྔ་ ལས་བགེགས་མཐར་བྱེད་ནག་པོ་ཞལ་གཅིག་ཕྱག་གཉིས་པ། གཡས་པས་རྡོ་རྗེ་ གདེངས་པ་དང༌། གཡོན་པས་དྲིལ་བུ་འཛིན་པ་བསྐྱེད་ནས། རིགས་བདག་གི་རྒྱས་གདབ་པའི་བར་དུ་བྱ་སྟེ། བགེགས་མཐར་བྱེད་ལ་དོན་ཡོད་གྲུབ་པའོ། །དེ་ལ་མཆོད་ཅིང་བསྟོད་ནས། བདག་གི་སྙིང་ག་ནས་སྤྲོས་པའི་སྔགས་ཀྱི་ཕྲེང་བ་གཟུངས་ཐག་ལ་བརྟེན་ནས་སོང་བས་རྒྱུད་བསྐུལ་ནས། སྐུའི་ཆ་ཐམས་ཅད་ལས་ཡེ་ཤེས་ཀྱི་བདུད་རྩིའི་རྒྱུན་བབ་པས་བུམ་པ་གང་བར་བསམ་ཞིང༌། ཧྲཱིཿཥྟྲཱིཿདང༌། ཨོཾ་ཨཱཿབིགྷྣཱནྟ་ཀྲྀ་ཏ་ཧཱུྃ། ཞེས་ཅི་རིགས་པ་བཟླས་ནས་མཆོད་ཅིང་བསྟོད་ལ་དུང་ཆོས་ཀྱི་ཆུ་བླུགས་པས་ལྷ་ཞུ་བ་ལས་བྱུང་བའི་བདུད་རྩིའི་ཆུར་བལྟའོ། །བུམ་པ་སྟ་གོན་ནོ། །དེ་ནས་ཕྱི་ནང་གི་ལྷ་རྣམས་མཆོད་པའི་ཕྱིར་ཚོགས་ཀྱི་འཁོར་ལོ་ཡོངས་སུ་རྫོགས་པ་བྱས་ནས། སླར་ཡང་ཚོམ་བུའི་དཀྱིལ་འཁོར་ལ་མཆོད་ཅིང་བསྟོད་ལ། ཡི་གེ་བརྒྱ་པ་བརྗོད་ཅིང་བཟོད་པར་གསོལ་ནས། ཨོཾ་∶བཛྲོཏྟིཥྛ་ས་(《 ཞ 》 བཛྲོད་ཏིཥྛས། )སྟ་གོན་གྱི་དཀྱིལ་འཁོར་ནམ་མཁར་བཏེག་ལ་བཞུགས་སུ་གསོལ་ལོ། །སྟ་གོན་དུ་གནས་པའི་ཆོ་གའོ། །ནངས་པར་བྲིས་པ་ལ་སོགས་པའི་དཀྱིལ་འཁོར་བཀོད་པའི་མཐའ་མར་མཆོད་པ་དང་གཏོར་མ་ལ་སོགས་པའི་རྒྱན་ཉེ་བར་བཀྲམ་ནས། སྔོན་འགྲོའི་གཏོར་མ་དང་མཆོད་པ་བྱིན་གྱིས་བརླབ་པའི་བར་སྟ་གོན་ལྟར་བྱའོ། །དེ་ནས་དཀྱིལ་འཁོར། ཡང་སྙིང་གིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་སྲུང་བའི་འཁོར་ལོའི་ནང་དུ། ཨེ་ལས་ཆོས་ཀྱི་འབྱུང་གནས་གྲུ་གསུམ་མཐིང་ནག་འབར་བའི་དཀྱིལ་འཁོར་གྱི་དབུས་སུ་ཡྃ་ལས་རླུང་གི་དཀྱིལ་འཁོར་སྲ་ཞིང་བརྟན་པའི་སྟེང་དུ།

བྷྲཱུྃ་ལས་འཁོར་ལོ་དཀར་པོ་བྷྲཱུྃ་གྱི་མཚན་པ་ལས་འོད་ཟེར་ཕར་འཕྲོས་སྣོད་ཐམས་ཅད་གཞལ་ཡས་ཁང་པར་བསྒྱུར། སླར་འདུས་ནས་ཡོངས་སུ་གྱུར་པ་ལས། གཞལ་ཡས་ཁང་པ་གྲུ་བཞི་སྒོ་བཞི། རྩིག་པ་ལྔ་∶དང་ལྡན་(《 ཞ 》 ལ་སོགས་ 《 ལུ 》 - དང་ལྡན་ )པ་མཚན་ཉིད་ཡོངས་སུ་རྫོགས་པའི་ཕྱིར་རོལ་དུ་དུར་ཁྲོད་བརྒྱད་ཀྱིས་བསྐོར་བ། ནང་གི་ལྷ་སྣམ་ཤར་དཀར། ལྷོ་སེར། ནུབ་དམར། བྱང་ལྗང་ཞིང༌། དབུས་ཁྲག་ཞག་འཁྲུགས་པའི་དཀྱིལ་འཁོར་ཐོད་པ་སྐམ་པོའི་ར་བ་ཀེང་རུས་ཀྱིས་ཕུབ་ཅིང༌། གཡང་གཞིའི་བླ་རེ་དང༌། རྒྱུ་རློན་གྱི་ལྡ་ལྡི་བྱས་པ། ཁྲག་ཞག་གི་རྒྱ་མཚོའི་ནང་དུ་སྣ་ཚོགས་པདྨ་དང༌། ཉི་མའི་སྟེང་དུ་བཅོམ་ལྡན་འདས་བདག་བསྐྱེད་ཇི་ལྟ་བ་བཞིན་བསྒོམ་པར་བྱ་སྟེ། འོན་ཀྱང་ཡུམ་རྡོ་རྗེ་རོ་ལངས་མ་སྐུ་མདོག་ནག་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། སྒོ་མཚམས་བརྒྱད་དུ་བྷཻཾ་གྱི་ཡི་གེ་གྱུར་པ་ལས་ལྕེ་བརྐྱང་ཞིང་ཧ་ཧ་ཞེས་དྲག་ཏུ་དགོད་ཅིང་ལངས་པའི་རོ་ལངས་ཆེན་པོ་བརྒྱད་དང༌། གྲྭ་རྣམས་སུ་བདུད་རྩིས་ཡོངས་སུ་གང་བའི་བུམ་ པ་བརྒྱད་བསྒོམ་མོ། །དེ་ནས་བཅོམ་ལྡན་འདས་ཀྱི་སྐྱེ་མཆེད་དང༌། སྐུ་གསུང་ཐུགས་བྱིན་གྱིས་བརླབས་ནས། སུཾ་བྷཱའི་སྔགས་བརྗོད་ཅིང༌། རྡོ་རྗེ་གསོར་བས་སྲུང་བའི་འཁོར་ལོ་ཁ་ཕྱེ་ལ། སྟ་གོན་གྱི་དཀྱིལ་འཁོར་ལ་མཆོད་ནས། རང་གི་སྙིང་ག་ནས་སྤྲུལ་པའི་ལྕགས་ཀྱུ། ཞགས་པ། ལྕགས་སྒྲོག རྡོ་རྗེ་དྲིལ་བུ་འཛིན་པའི་ལྷ་མོ་རྣམས་སྤྲོས་པས། སྟ་གོན་གྱི་ལྷ་དམ་ཚིག་པ་ལ་དགུག་པ་དང༌། གཞུག་པ་དང༌། བཅིང་བ་དང༌། དབང་དུ་བྱས་པར་བསམ་ཞིང༌། ཨོཾ་ཨེ་ཧྱེ་ཧི་བྷ་ག་ཝཱན་བཛྲ་བྷཻ་ར་ཝཱ་ཡ། ཞེས་འོག་མ་གསུམ་ལ་སྦྱར་ལ། ཨོཾ་བཛྲ་ཨཾ་ཀུ་ཤ་ཛཿ བཛྲ་པཱ་ཤ་ཧཱུྃ (《 ཞ 》《 ལུ 》 ཧྲཱིཿ )། བཛྲ་སྥོ་ཊ་བྃ། བཛྲ་གྷཎྜེ་ཧོཿ ཞེས་བརྗོད་དོ། །ཡང་རང་དང་མདུན་བསྐྱེད་ཀྱི་ཐུགས་ཀ་ནས་འོད་འཕྲོས་པས། རང་གིས་བསྒོམས་པ་ལྟ་བུའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་རང་བཞིན་གྱི་གནས་ནས་སྤྱན་དྲངས་པར་བསམ་ཞིང༌།

རྡོ་རྗེ་དྲིལ་བུ་འཛིན་པས། ཚུར་སྤྱོན་ཚུལ་སྤྱོན་འཇམ་པའི་དབྱངས། ཁྲོ་བོ་གཤིན་རྗེ་གཤེད་པོའི་ཚོགས། །འཇམ་དཔལ་ཁྲོ་བོ་མི་བཟད་པ། །མཐུ་རྩལ་དྲག་པོ་གཤེགས་སུ་གསོལ ༑ ༑ ཞེས་ལན་གསུམ་དང༌། ཨོཾ་ཨེ་ཧྱེ་ཧི་ལ་སོགས ་པའི་ མཐར་བཛྲ་ས་མཱ་ཛཿ ཛཿཧཱུྃ་བྃ་ཧོཿས་སྤྱན་དྲངས། མཆོད་ཅིང་བསྟོད་ནས་རིགས་བདག་གི་རྒྱས་གདབ་ པའི་བར་སྒྲུབ་ཐབས་བཞིན་བྱས་ལ། མེ་ཏོག་གཏོར་ཞིང༌། འདིར་བཞུགས་ འདིར་བཞུགས་འཇམ་པའ ི་དབྱངས ། ཁྲོ་བོ་གཤིན་རྗེ་གཤེད ་པོའི་ ཚོགས། །འཇམ་དཔལ་ཁྲོ་བོ་མི་བཟད་པ། །མཐུ་རྩལ་དྲག་པོ་བཞུགས་སུ་གསོལ། །ཞེས་ལན་གསུམ་བརྗོད་ནས། སྔར་གྱི་ཆོ་གས་བསྟིམ་པས། སེམས་དཔའ་སུམ་བརྩེགས་སུ་གྱུར་པར་བསྒོམ། སྲུང་བའི་འཁོར་ལོ་བསྡམས། བྱིན་གྱིས་བརླབ་པའི་ཕྱིར། ཨོཾ་ཡ་མཱནྟ་ཀ་ས་མ་ཡ་ལ་སོགས་པ་ལན་གསུམ་བརྗོད་དོ། །དཀྱིལ་འཁོར་བསྒྲུབ་པའོ ༑ ༑ དེ་ནས་མཆོད་ཡོན་ལ་སོགས་པ་ཕྱིའི་མཆོད་པ་དང༌། ནང་བདུད་རྩིའི་མཆོད་པ་དང༌། ཨོཾ་བཛྲ་ས་ཏྭ་སུ་ལ་སོགས་པ་ཡིད་ལས་བྱུང་བའི་མཆོད་པས་མཆོད་ནས། བསྟོད་པ་རྣམས་ཀྱིས་བསྟོད་ལ་སྟ་གོན་ལྟར་གཏོར་མ་དབུལ་ལོ། ། མཆོད་པའོ། །དེ་ནས་རང་དཀྱིལ་འཁོར་གྱི་ཤར་དུ་འདུག་ནས། བླ་མ་དང་དཀྱིལ་འཁོར་གྱི་གཙོ་བོ་གཉིས་སུ་མེད་པས་ཆོ་ག་རྣམས་མཛད་ལ། ལས་རྣམས་དེའི་ཐུགས་ཀ་ནས་སྤྲུལ་པའི་ཡ་མཱནྟ་ཀ་ཕྱག་གཉིས་པས་མཛད་པར་བསམ་ཞིང༌། རང་གི་ལས་རྣམས་རང་གིས་དངོས་སུ་བྱའོ། །དེ་ནས་མཎྜལ་ཕུལ་ལ། རོ་ལངས་མ་ཡིས་མགྲིན་འཁྱུད་པའི། །དགའ་ཆེན་ཁྱོད་བདག་སྟོན་པ་སྟེ། །∶ཞེས་པ་ལ་སོགས་པ་ནས༌།(《 ལུ 》 སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། ། མགོན་པོ་ཆེན་པོ་བདག་ཕྱག་འཚལ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ ༑ ༑ སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། ། )གཤིན་རྗེ་སྒྲོལ་བའི་དཀྱིལ་འཁོར་དུ། །མགོན་པོ་བདག་ནི་གཞུག་ཏུ་གསོལ།

།ཞེས་ལན་གསུམ་དུ་གསོལ་བ་གདབ། ཨ་ཁཾ་བཱི་ར་ཧཱུྃ་གིས་གདོང་གཡོགས་བཅིང་ཞིང༌། ཨུ་དུམ་བཱ་ར་དང་མནྡ་ར། །ཡོངས་འདུ་དང་ནི་མ་ལླི་ཀ །ཀརྞི་ཀ་ཡི་ཕྲེང་བ་འདི། ། ལེགས་པར་ནོས་ཏེ་བུས་ཟུངས་ཤིག །ཅེས་པས་མེ་ཏོག་གཏད་པ་བླང༌། །ཨོཾ་ཨཱཿ བིགྷྣནྟ་ཀྲྀཏ་ཧཱུྃ་དང༌། ལས་ཐམས་ཅད་པའི་བུམ་པས་བསངས། ཨོཾ་ཨཱཿཧཱུྃ་དང༌། བདུད་རྩི་མྱངས་པས་བྱིན་གྱིས་བརླབ། བུ་ཁྱོད་སུ་ཡིན་ཅི་ལ་དགའ། །ཞེས་དྲིས་པའི་ལན་དུ། སྐལ་བཟང ་བདག་ བདེ་བ་ཆེན་པོ་ལ་དགའོ། །ཞེས་ལན་གདབ། དེས་བུ་ལ་ཅི་ཞིག་∶བྱའི་(《 ཞ 》 བྱ ། ། ཞེས་དྲིས་ )ལན་དུ། སངས་རྒྱས་མཆོག་གི་དམ་ཚིག་གོ །ཞེས་བརྗོད་དོ། །དེ་ནས་རང་གི་སྙིང་གི་ནང་དུ་ཟླ་བའི་དཀྱིལ་འཁོར་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་དམིགས་པའི་སྟེང་དུ་རྡོ་རྗེ་དཀར་པོ་རྩེ་མོ་ལྔ་པ་དོན་དམ་པ་བྱང་ཆུབ་ཀྱི་སེམས་སུ་དམིགས་ནས་དངོས་སུ་རྡོ་རྗེས་གཏུག་ཅིང༌། ཨོཾ་སརྦ་ཡོ་ག་ཙིཏྟ་ཨུཏྤཱ་ད་ཡཱ་མི་སུ་ར་ཏི་ས་མ་ཡ་སྟྭཾ་ཧོཿསིདྡྷི་བཛྲ་ཡ་ཐཱ་སུ་ཁཾ། ཞེས་པས་བྱིན་གྱིས་བརླབས་ནས། སྤྱི་བོར་རྡོ་རྗེ་གཏུགས་ལ། དུས་ འདི་ནས་ནི་ཁྱོད་ཉིད་ནི། །སངས་རྒྱས་རིགས་སུ་ཆུད་པས་ན། །ང་ཡིས་རྡོ་རྗེ་ཡེ་ཤེས་སྦྱིན། །དེ་ཡིས་སངས་རྒྱས་འགྲུབ ་པར་ འགྱུར། །གང་ཞིག་འདི་ཉིད་མ ་མཐོང་ བའི ༑ ༑ མདུན་དུ་སྨྲ་བར་མ་བྱེད་ཅིག །བག་མེད་སྨྲས་ན་ཉམས་པར་འགྱུར། །དེ་བས་ནན་ཏན་གནས་པར་བྱོས། །ཞེས་གསང་བར་གདམས་ནས་གཙོ་བོའི་ཐུགས་ཀ་ནས་འཕྲོས་པའི་སྒོ་བ་བཞིས་དཀྱིལ་འཁོར་གྱི་ཤར་སྒོར་ཁྲིད་པར་བསམས་ནས ༑ ན་མ་སྟི་ཧཱུྃ། ན་མཱ་མི་ཧཱུྃ། ན་མོ་ནཱ་མ་ཧཱུྃ། ཞེས་བརྗོད་ཅིང༌། སྐུ་གསུང་ཐུགས་ཀྱི་ཕྱག་གསུམ་བྱ། ཨོཾ་བཛྲོ ཊ་ས་མ་ཡ་པྲ་བེ་ཤ་ཡ་ཧཱུྃ། ཞེས་པས་སྒོ་རྣམས་ཕྱེ་ནས་ཤར་སྒོ་ནས་གཏི་མུག་གཤིན་རྗེ་གཤེད་ཀྱི་ང་རྒྱལ་གྱི་བྱིན་གྱིས་བརླབ་དུ་གསོལ་བའི་ཡིད་ཀྱིས། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠཱ་ནཱ་ཡ། ཨཱདྨཱ་ནཾ་ནིརྱཱ་ཏ་ཡཱ་མི།

ཨོཾ་སརྦ་ཏ་ཐཱ་ག་ཏ་ཨཱདྨ་མོ་ཧཱནྟ་ཀྲྀ་ཏ་ཨ་དྷིཥྛ་སྭ་མཱཾ། ཞེས་པ་དང༌། ལྷོ་ཕྱོགས་ནས་ཕྲ་མ་གཤིན་རྗེ་གཤེད་ཀྱི་ང་རྒྱལ་གྱིས་དབང་བསྐུར་བར་གསོལ་བའི་ཡིད་ཀྱིས། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བྷི་ཥེ་ཀ་ཡ་ཨཱདྨཱ་ནཾ་ནིརྱཱ་ཏ་ཡཱ་མི། སརྦ་ཏ་ཐཱ་ག་ཏ་ཨཱདྨ་བི་ཤུ་ནཱནྟ་ཀྲྀ་ཏ་ཨ་བྷི་ཥིཉྩ་ཏུ་མཱཾ། ཞེས་པ་དང༌། ནུབ་ཕྱོགས་ནས་འདོད་ཆགས་གཤིན་རྗེ་གཤེད་ཀྱི་ང་རྒྱལ་གྱིས་ཆོས་སྟོན་པར་གསོལ་བའི་ཡིད་ཀྱིས། ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་ཝརྟ་ནཱ་ཡ། ཨཱདྨཱ་ནཾ་ནིརྱཱ་ཏ་ཡཱ་མི། སརྦ་ཏ་ཐཱ་ག་ཏ་ཨཱདྨ་ར་གཱནྟ་ཀྲྀ་ཏ་དྷརྨ་ཙ་ཀྲ་པྲ་ཝརྟ་ན་ཡ་མཱ། ཞེས་པ་དང༌། བྱང་ཕྱོགས་ནས་ཕྲག་དོག་གཤིན་རྗེ་གཤེད་ཀྱི་ང་རྒྱལ་གྱྀས་ཕྲིན་ལས་བསྒྲུབ་པར་གསོལ་བའི་ཡིད་ཀྱིས། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨ་ནཾ། ཨཱདྨཱ་ནཾ་ནིརྱཱ་ཏ་ཡཱ་མི་སརྦ་ཏ་ཐཱ་ ཏ་ག་ཏ་ཨཱདྨ་ཨི ནྟ་ཀྲྀཏ་ཀརྨ་ཀུ་རུ་མཱཾ། ཞེས་པ་དང༌། དེ་ནས་འཇམ་དཔལ་གྱི་ང་རྒྱལ་གྱིས་དངོས་གྲུབ་ཐམས་ཅད་གསོལ་བའི་ཡིད་ཀྱིས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་སྭ་བྷཱ་ཝ་བཛྲ་ཨཱ་ཙཱརྱ་པཱ་ད་ནཾ་བནྡྷ་ནཾ་ཀ་རོ་མི། སརྦ་སིདྡྷི། པྲ་ཡཙྪནྟུ་མཱཾ། ཞེས་པས་ཕྱག་ལྔ་བྱའོ། །དེ་ནས། དཀོན་མཆོག་གསུམ་ལ་བདག་སྐྱབས་མཆི། །ལ་སོགས་པའི་ཡན་ལག་བདུན་པ་དང༌། སྲས་བཅས་སངས་རྒྱས་ཐམས་ཅད་ལ་སོགས་པ་སྡོམ་པ་གཟུང་བ་རྣམས་ལན་གསུམ་གསུམ་བྱས་ནས། ཐོབ་པའི་དམ་ཚིག་མི་ཉམས་པར་བསྲུང་དུ་གཞུག་པའི་ཕྱིར། སྤྱི་བོར་རྡོ་རྗེ་བཞག་ནས། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱང་ཐོབ་པར་འགྱུར་ན། དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་རྡོ་རྗེ་ཡེ་ཤེས་བསྐྱེད་པར་བྱའི་ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། བུ་ཁྱོད་དམ་ཚིག་ཉམས་པར་འགྱུར་ཏ་རེ། ཞེས་གསུངས་པའི་ཕན་ཡོན་དང༌། སྙིང་གར་རྡོ་རྗེ་བཞག་ནས། གཤིན་རྗེ་གཤེད་དཔལ་དེང་ཁྱོད་ཀྱི།

།སྙིང་ལ་ཡང་དག་ཞུགས་པར་འགྱུར། །ང་ཡིས་བསྟན་པའི་གསང་བ་འདི། །དམ་ཚིག་མེད་པའི་མི་རྣམས་དང༌། །གང་ཡང་གཞན་ལ་སྨྲས་གྱུར་ན། །དེ་མ་ཐག་ཏུ་དྲལ་ཏེ་གཤེགས། །ཡང་སྤྱི་བོར་རྡོ་རྗེ་བཞག་ནས། གལ་ཏེ་ཚུལ་འདི་སུ་ཡང་རུང་བ་ལ་སྨྲས་ན་འདིས་ཁྱོད་ཀྱི་མགོ་འགས་པར་འགྱུར་རོ།། ཞེས་མ་བསྲུངས་པའི་ཉེས་དམིགས་དང༌། མནའ་ཆུ་བྱིན་ནས། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་འགྱུར། །འཐུང་ཤིག་རྡོ་རྗེ་བདུད་རྩིའི་ཆུ། །ཨོཾ་པཉྩ་ཨ་མྲྀ་ཏོ་ད་ཀ་ཋཿཋཿཋཿཞེས་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དང༌། སྤྱི་བོར་རྡོ་རྗེ་བཞག་ནས། དེང་ནས་བཟུང་སྟེ་བུ་ཁྱོད་ཀྱི། །གཤིན་རྗེའི་གཤེད་པོ་ང་ཡིན་གྱིས

༑ ༑ ང་ཡིས་ཇི་ལྟར་བཀའ་སྩལ་པ། ཁྱོད་ཀྱིས་སྐྱོ་བ་མེད་པར་གྱིས། །གང་ཡང་ང་ལ་བརྙས་པར་མིན། །དེ་བཞིན་མོས་པ་མ་བྱས་ན། །བདུད་ཀྱིས་བཅོམ་ནས་དམྱལ་བར་འགྲོ། །དེ་བས་དམ་ཚིག་གནས་པར་གྱིས། །ཞེས་རྡོ་རྗེ་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པར་བསམ་མོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབས་ཤིག དཔལ་གཤིན་རྗེ་གཤེད་བདག་ལ་དབབ་ཏུ་གསོལ། ཞེས་ལན་གསུམ་གསོལ་བ་བཏབ་ནས། ཕྱི་ནང་གི་དངོས་པོ་ཐམས་ཅད་སྒྱུ་མ་ལྟ་བུར་ཤེས་པའི་ངང་ལས། རང་ཉིད་རླུང་གི་དཀྱིལ་འཁོར་གྱི་སྟེང་དུ། བཛྲ་བྷཻ་ར་ཝ་ཕྱག་གཉིས་པར་བསྒོམས་པའི་རྐང་མཐིལ་དུ། ཛྷཻཾ་མེའི་རང་བཞིན་སྙིང་གར་སའི་དཀྱིལ་འཁོར་གྲུ་བཞི་སེར་པོ་ཧཱུྃ་གིས་མཚན་པ། སྙིང་གའི་ནང་དུ་འཇམ་དཔལ་གཞོན་ནུ། མགྲིན་པར་ཆུའྀ་དཀྱིལ་འཁོར་དཀར་པོ་ཟླུམ་པོ་ཨཱཿས་མཚན་པ། སྤྱི་བོར་རླུང་གི་དཀྱིལ་འཁོར་ཟླ་གམ་སྔོན་པོ་ཧས་མཚན་པར་བསམས་ནས། འོག་གི་རླུང་གཡོས་པས་རྐང་མཐིལ་གྱི་མེ་སྤར་བས་ལུས་ཐམས་ཅད་གང༌། སྡིག་པ་དང་རྣམ་པར་རྟོག་པ་ཐམས་ཅད་བསྲེགས། སྙིང་གའི་ས་དམར་པོར་ཚིག མགྲིན་པའི་ཆུ་བསྐོལ། མགོ་བོའི་རླུང་གིས་མནན། རྐང་པའི་རླུང་གིས་བཏེག མེའི་འོད་ཟེར་ཕྱོགས་བཅུར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཤིན་རྗེ་གཤེད་ཀྱི་རྣམ་པར་ཆར་བཞིན་དུ་བབ་པས་ཐིམ་པར་བསམ་ཞིང༌། གུ་གུལ་ལ་སོགས་པའི་རྫས་ཀྱིས་ཀྱང་བདུགས་ལ། ཧྲཱིཿཥྟྲཱྀཿའི་མཐར། ཨོཾ་ཏིཥྛ་བཛྲ་མ་ཧཱ་ཀྲོ་དྷ་ཨཱ་བེ་ཤ་ཡ་ཨཱ་བེ་ཤ་ཡ་སྟྭཾ་བྷ་ཡ་སྟྭཾ་བྷ་ཡ། རཿརཿཙ་ལ་ཡ་ཙ་ལ་ཡ་ཧཱུྃ་ཨཿཧ་ཛྷཻཾ། ཞེས་ཡང་ཡང་གསུངས་པར་བསམས་ནས། ཏིཥྛ་བཛྲས་བརྟན་པར་བྱའོ ༑ ༑ དེ་ནས་བླ་མས། དེ་བཞིན་གཤེགས་པ་ཀུན་གྱི་གནས། །གཤིན་རྗེ་གཤེད་དཔལ་གྲོང་ཁྱེར་མཆོག །སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །ལྷ་ཡི་རིགས་ཀྱི་རིམ་པ་དང༌། །བསོད་ནམས་རིམ་པའང་ དེ་བཞིན་ཤོག

།རིགས་ནི་གང་གི་སྣོད་དུ་འགྱུར། །འདི་ལ་བསོད་ནམས་ཅི་ཡོད་པ ༑ ༑ དཀྱིལ་འཁོར་འདིར་ནི་དེ་བཞིན་ཤོག །ཅེས་གསོལ་བ་གདབ་པ་དང༌།། བདེན་པའི་སྟོབས་གསུངས་ནས། ཨོཾ་མ་ཧཱ་པཱུ་ཛ་པྲ་ཏཱིཙྪ་བཛྲ་ཧོཿ ཞེས་པས་མེ་ཏོག་གི་ཕྲེང་བ་བཅོམ་ལྡན་འདས་ཀྱི་གཙུག་ཏོར་དུ་དབུལ། དེས་ཀྱང་པྲ་ཏཱི་གྲྀ་ཧྣ་སྭ་མི་མཾ་སཏྭ་བ་ལ་ཨོཾ། ཞེས་གསུངས་ནས་སྤྱི་བོར་གནང་བར་བསམ། དེ་ནས་མིག་འབྲས་གཉིས་ཨོཾ་དུ་བསྒོམས་ནས། གཤིན་རྗེ་གཤེད་པོ་དིང་ཁྱོད་ཀྱི། ། མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་གྱུར་པ། །རྡོ་རྗེའི་མིག་ནི་བླ་ན་མེད། །ཧེ་བཛྲ་པ་ཤྱ། ཞེས་གསུང་ཞིང་གདོང་གཡོགས་བཀྲོལ་ཏེ ༑ ཨོཾ་བཛྲ་ཙཀྵུ་མ་ཧཱ་མཎྜ་ལ་པྲ་བེ་ཤ་ཡ་ཕཊ། ཆོས་རྣམས་གཟུགས་བརྙན་ལྟ་བུའི་དངོས། །གསལ་ཞིང་དག་ལ་རྙོག་པ་མེད། །གང་རྟོགས་ཞིང་ཁམས་རྣམ་དག་མཆོག །བླ་ན་མེད་པའི་གནས་མཆོག་ཡིན། །རྡོ་རྗེ་ཐུགས་རྗེའི་རྒྱུན་གནས་པས ༑ ༑ སྤྲུལ་པའི་དཀྱིལ་འཁོར་རྒྱུན་མི་འཆད། །བདེན་པའི་བྱིན་གྱིས་རླབས་ཀྱིས་མཐོང༌། །ཕུན་སུམ་ཚོགས་ཀུན་འདིར་འགྲུབ་འགྱུར། །དངོས་གྲུབ་སྒྲུབ་ཕྱིར་དམ་ཚིག་སྐྱོངས། །གསང་སྔགས་དོན་ལ་བརྩོན་པར་གྱིས། །ཞེས་པས་དཀྱིལ་འཁོར་བསྟན་པ་བལྟས་ལ་དཀྱིལ་འཁོར་དངོས་སུ་མཐོང་བར་བསྒོམ་པ་ནི་འཇུག་པའོ། །ཡང་མཎྜལ་ཕུལ་ལ། ཇི་ལྟར་རྡོ་རྗེ་ཆོས་ཆེན་པོས། །རྡོ་རྗེ་སེམས་དཔར་དབང་བསྐུར་བ། །དེ་བཞིན་བདག་ལའང་དབང་བསྐུར་ཞིང༌། །བདག་ལ་དོན་མཆོག་སྩལ་དུ་གསོལ། །ཞེས་ལན་གསུམ་གསོལ་བ་བཏབ་ལ། །དེ་ནས་དཀྱིལ་འཁོར་གྱི་ཤར་ཕྱོགས་ཀྱི་སྒོ་དྲུང་དུ། རིན་པོ་ཆེའི་ཁྲི་ཆེན་པོ་པདྨ་དང་ཉི་མའི་སྟེང་དུ། རང་ཉིད་ཕྱག་གཉིས་པའི་ང་རྒྱལ་གྱིས་གནས་པའི་སྤྱི་བོར་གདུགས་དཀར་པོ་གསེར་གྱི་ཡུ་བ་ཅན་དང་ཕྱོགས་ཐམས་ཅད་དུ་མཆོད་པའི་སྤྲིན་བཀྲམ་པས་རང་ལ་མཆོད་ཅིང་བཅོམ་ལྡན་འདས་ཀྱི་ཐུགས་ཀ་ནས་སྤྲོས་པའི་རིགས་ལྔས་བུམ་པའི་ཆུས་ཁྲུས་གསོལ།

རིག་མས་རྡོ་རྗེའི་གླུ་ལེན། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་བརྗོད། ཁྲོ་བོ་རྣམས་ཀྱིས་བགེགས་བསྐྲད། མཆོད་པའི་ལྷ་མོས་མཆོད་པར་བསམ་ཞིང༌། དངོས་སུ་ཡང་བཀྲ་ཤྀས་བརྗོད་པ་ནི་སྔོན་དུ་འགྲོ་བའོ། །དེ་ནས་དབང་ཐམས་ཅད་ཀྱི་སྔོན་དུ་སྭ་བྷཱ་ཝས་སྟོང་པའི་ངང་ལས་རང་ཉིད་དྷཱིཿལས་འཇམ་དཔལ་གཞོན་ནུ་གསེར་གྱི་མདོག་ཅན། རལ་གྲི་དང་པུསྟི་ཨུཏྤལ་དང་བཅས་པ་འཛིན་པར་བསྐྱེད་དོ། །དེའི་ཐུགས་ཀ་དང་རྣམ་རྒྱལ་གྱི་བུམ་པར་ཡ་ལས་རྡོ་རྗེ་ཡས་མཚན་པ་ལས་མི་བསྐྱོད་པ་སྔོན་པོ། རྡོ་རྗེ་དང་དྲིལ་བུ་འཛིན་པ། ཡུམ་མཱ་མ་ཀཱི་སྔོན་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱར་བའི་གནས་གསུམ་བྱིན་གྱིས་བརླབས། དབང་རྫས་ལ་དབང་བསྐུར། ཡེ་ཤེས་པ་བསྟིམ། སྙོམས་པར་ཞུགས་པ་ལས་བྱུང་བའི་བུམ་པའི་ཆུར་བསམ། དབང་གི་ལྷ་རྣམས་ལ་དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དབང་གི་ལྷ་རྣམས་ཀྱིས་ཇི་ལྟར་བལྟམས་པ་∶ལ་སོགས་པ་དང་(《 ལུ 》 ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། )།ཨོཾ་བཛྲ་ཨུ་ད་ཀ་ཨ་བྷི་ཥིཉྩ་སུ་ར་∶ཏི་སྟྭཾ(《 ཞ 》《 ལུ 》 ཏ་ཏྭྃ་སྭ )། ཞེས་གསུང་ཞིང་དབང་བསྐུར། དྲི་མ་ཐམས་ཅད་དག མི་བསྐྱོད་པས་དབུར་བརྒྱན། ནང་གི་དབང་གི་དོན་དུ། དཔལ་ལྡན་རྡོ་ རྗེའི་ཐུགས་འཆང་བ། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་ བརླབས་ནས་སུ། །ཐུགས་ཀྱི་རྡོ་རྗེར་མཛད་དུ་གསོལ། །ཞེས་གསོལ་བ་བཏབ་པས ༑ བཅོམ་ལྡན་འདས་ཀྱིས་ཞལ་ནས་འོད་སྔོན་པོ་བྱུང༌། རང་གི་ལུས་ཐམས་ཅད་ཡོངས་སུ་སྦྱངས། འོད་ཀྱི་ལམ་ནས་ཞལ་དུ་ཞུགས། སྙིང་གར་འོད་དུ་ཞུ། ཐིག་ལེའི་རྣམ་པས་ཡུམ་གྱི་མཁར་བབས་པ། ཞེ་སྡང་གཤིན་རྗེ་གཤེད་དུ་བསྐྱེད། སྐུ་གསུམ་ཐུགས་བྱིན་གྱིས་བརླབས། སངས་རྒྱས་ཐམས་ཅད་ཀྱང་དེ་ཉིད་ཀྱི་རྣམ་པས་སྟིམ། བྷ་ག་ནས་ཕྱིར་འཕྲོས་ནས་རང་གི་གནས་སུ་འཁོད་པ་ལ།

མཆོད་པ་རྣམས་ཀྱིས་མཆོད། ཚུལ་འདི་དག་འོག་མ་རྣམས་ལའང་སྦྱར་བར་བྱའོ། །ཆུའི་དབང་ཐོབ། ཞེ་སྡང་དག རྣམ་པར་ཤེས་པ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། ཞེས་དྲན་པར་བྱའོ། །ཡང་བདག་གི་ཐུགས་ཀར་ཉི་མའི་སྟེང་དང་ ༑ དབུ་རྒྱན་མ་ལས་རིན་པོ་ཆེ་མས་མཚན་པ་ལས་རིན་ཆེན་འབྱུང་ལྡན་ཡབ་ཡུམ་དུ་བསྐྱེད། བྱིན་གྱིས་བརླབས། དབང་རྫས་ཡན་ལག་བཞི་རྫོགས་སུ་བསྐྱེད་པ་ཞུ་བ་ལས་བྱུང་བའི་ཅོད་པན་དུ་བསམ། སྔར་བཞིན་གསོལ་བ་བཏབ་པས། ལྷ་རྣམས་ཀྱིས། སངས་རྒྱས་ཀུན་གྱི་(《 ལུ 》 དངོས་ )ཅོད་པན་དབང༌། །རྫོགས་སངས་རྒྱས་ཉིད་རབ་བསྒྲུབ་ཕྱིར། །ཅོད་པན་མཆོག་གི་དབང་བསྐུར་བས། ། འཁོར་ལོས་སྒྱུར་རྒྱལ་མགོན་དབང་བསྐུར། ཨོཾ་ལྃ་མྃ་པྃ་ཏཱྃ་ཧཱུྃ། རཏྣ་མུ་ཀུ་ཊ་ཨ་བྷི་ཥིཉྩ་ཧཱུྃ་གིས་ཅོད་པན་དང༌། ཆུས་ཀྱང་དབང་བསྐུར། རིན་ཆེན་འབྱུང་ལྡན་གྱིས་དབུར་བརྒྱན། དཔལ་ལྡན་ཡོན་ཏན་རྡོ་རྗེ་འཛིན་∶ལ་སོགས་པ་དང་(《 ལུ 》 རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་སུ། )།ཡོན་ཏན་རྡོ་རྗེ་བདག་མཛོད་ཅིག། ཅེས་གསོལ་བ་གདབ། ཡུམ་གྱི་བྷ་གར་ཕྲ་མ་གཤིན་རྗེ་གཤེད་དུ་གྱུར། ཡེ་ཤེས་པ་བསྟིམ། རང་གི་གནས་སུ་འཁོད་པ་ལ་མཆོད་ནས། ཅོད་པན་གྱི་དབང་ཐོབ། ང་རྒྱལ་དང་སེར་སྣ་དག ཚོར་བ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། ཞེས་དྲན་པར་བྱའོ། །ཡང་བདག་གི་ཐུགས་ཀར་ཉི་མའི་སྟེང་དང༌། རྡོ་རྗེ་མེ་ལས་པདྨ་མེས་མཚན་པ་ལས་འོད་དཔག་མེད་ཡབ་ཡུམ་དུ་བསྐྱེད། བྱིན་གྱིས་བརླབས། དབང་རྫས་ཡན་ལག་བཞི་རྫོགས་སུ་བསྐྱེད་པ། ཞུ་བ་ལས་བྱུང་བའི་རྡོ་རྗེར་བསམ། སྔར་བཞིན་གསོལ་བ་བཏབ་པས་ལྷ་རྣམས་ཀྱིས། རྡོ་རྗེ་འདི་ནི་རྡོ་རྗེ་ཆེ། །སངས་རྒྱས་ཀུན་གྱི་བྱིན་གྱིས་བརླབས། །སངས་རྒྱས་ཀུན་ཏུ་རབ་བསྒྲུབ་ཕྱིར། །རྡོ་རྗེ་མཆོག་གི་དབང་བསྐུར་བྱ། །ཨོཾ་སརྦ་ཏ་ཐཱ་ག་ཏ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་ཨ་བྷི་ཥིཉྩ་ཡཱ་མིས་རྡོ་རྗེ་དང༌།

བུམ་པའི་ཆུས་དབང་བསྐུར། འོད་དཔག་ཏུ་མེད་པས་དབུར་བརྒྱན། ཆོས་ཀྱི་གསུང་ལམ་དཔལ་དང་ལྡན། །∶ལ་སོགས་པ་ནས།(《 ལུ 》 རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ།། ) གསུང་གི་རྡོ་རྗེར་བདག་མཛོད་ཅིག་གིས ་གསོལ་ བ་གདབ། ཡུམ་གྱི་བྷ་གར་འདོད་ཆགས་གཤིན་རྗེ་གཤེད་དུ་གྱུར། ཡེ་ཤེས་པ་བསྟིམ། རང་གི་གནས་སུ་འཁོད་པ་ལ་མཆོད་ནས། རྡོ་རྗེའི་དབང་ཐོབ། འདོད་ཆགས་དག འདུ་ཤེས་གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། ཞེས་དྲན་པར་བྱའོ། །ཡང་རང་གི་སྙིང་གར་ཉི་མའི་སྟེང་དང༌། དྲིལ་བུ་ད་ལས་རལ་གྲི་དས་མཚན་པ་ལས་∶ཕྲག་དོག་གཤིན་རྗེ་གཤེད་(《 ཞ 》《 ལུ 》 དོན་ཡོད་གྲུབ་པ་ )ཡབ་ཡུམ་དུ་བསྐྱེད། བྱིན་གྱིས་བརླབས ༑ དབང་རྫས་ཡན་ལག་བཞི་རྫོགས་སུ་བསྐྱེད་པ་དེ་ཞུ་བ་ལས་བྱུང་བའི་དྲིལ་བུར་བསམ། སྔར་བཞིན་གསོལ་བ་བཏབ་པས། ལྷ་རྣམས་ཀྱིས། ཆོས་ཀྱི་དྲིལ་བུ་བླ་མེད་དོན། །སྟོང་ཉིད་ཡེ་ཤེས་སྒྲ་སྒྲོགས་པའི། །ཐམས་ཅད་སྟོང་ཉིད་དོན་སྟོན་པའི། །དྲིལ་བུའི་དབང་བསྐུར་བླ་ན་མེད། །ཨོཾ་སརྦ་ཏ་ཐཱ་ག་ཏ་ཤཔྡ་པ་ཏ་ལྱེ་དྷརྨ་དྷཱ་ཏུ་ཨ་བྷི་ཥེ་ཀ་ཏ་ཤྲི་ཡེ་ས་མ་ཡ་ཧཱུྃ་གིས་དྲིལ་བུ་དང་བུམ་པའི་ཆུས་དབང་བསྐུར། དོན་ཡོད་གྲུབ་པས་དབུར་བརྒྱན། དཔལ་ལྡན་ཕྲིན་ལས་རྡོ་རྗེ་འཛིན ༑ ༑ ∶ལ་སོགས་པ་ནས།(《 ལུ 》 མི་ཕྱེད་རྡོ་རྗེ་གསུམ་གྱི་དངོས། །དེང་བདག་བྱི་གྱིས་བརླབས་སུ། ། )ཕྲིན་ལས་རྡོ་རྗེ་བདག་མཛོད་ཅིག་གིས་གསོལ་བ་གདབ། ཡུམ་གྱི་བྷ་གར་ཕྲག་དོག་གཤིན་རྗེ་གཤེད་དུ་གྱུར། ཡེ་ཤེས་པ་བསྟིམ། རང་གི་གནས་སུ་འཁོད་པ་ལ་མཆོད་ནས་དྲིལ་བུའི་དབང་ཐོབ། ཕྲག་དོག་དག འདུ་བྱེད་གནས་གྱུར ༑ བྱ་བ་གྲུབ་པའི་ཡེ་ཤེས་མངོན་དུ་བྱས། ཞེས་དྲན་པར་བྱའོ། །ཡང་རང་གི་སྙིང་གའི་ཉི་མའི་སྟེང་དུ། ཀྵེ་ལས་འཁོར་ལོ་ཀྵེས་མཚན་པ་ལས་འོད་སྤྲོ་བསྡུ་བྱ་ཞིང་ཡོངས་སུ་གྱུར་པས་རྣམ་པར་སྣང་མཛད་ཡབ་ཡུམ་དུ་བསྐྱེད། བྱིན་གྱིས་བརླབས

༑ སྔར་བཞིན་གསོལ་བ་བཏབ་པས། ལྷ་རྣམས་ཀྱིས། སངས་རྒྱས་ཀུན་གྱི་རྡོ་རྗེའི་མིང༌། །དེ་རིང་ཁྱོད་ལ་དབང་བསྐུར་བྱ།(《 ཞ 》+ སངས་རྒྱས་ཀུན་ཏུ་རབ་གྲུབ་ཕྱིར ༑ ༑ རྡོ་རྗེའི་མིང་འདི་ཁྱོད་ཀྱིས་ཟུངས། )།ཨོཾ་བཛྲ་ཨ་དྷི་པ་ཏི་སྟྭཾ། ཨོཾ་བཛྲ་ཨ་བྷི་ཥིཉྩ་མཱཾ། ཏིཥྛ་བཛྲ་ས་མ་ཡ་ཧཱུྃ། ཨོཾ་བཛྲ་སཏྭ་སྟྭཾ། བཛྲ་ཨ་བྷི་ཥེ་ཀ་ཏ་ཤྲི་ཡེ་ས་མ་ཡ་ཧཱུྃ། ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །ཞེས་མིང་དང་ཆུས་ཀྱང་དབང་བསྐུར། རྣམ་པར་སྣང་མཛད་ཀྱིས་དབུར་བརྒྱན། དཔལ་ལྡན་རྡོ་རྗེའི་སྐུ་འཆང་བ། །∶ལ་སོགས་པ་དང་(《 ལུ 》 རྡོ་རྗེ་མི་ཕྱེད་གསུམ་གྱི་དངོས། །དིང་བདག་བྱིན་གྱིས་བརླབས་ནས་སུ། ། )སྐུ་ཡི་རྡོ་རྗེར་བདག་མཛོད་ཅིག་གིས་གསོལ་བ་གདབ། ཡུམ་གྱི་བྷ་གར་གཏི་མུག་གཤིན་རྗེ་གཤེད་དུ་གྱུར། ཡེ་ཤེས་པ་བསྟིམ། རང་གི་གནས་སུ་འཁོད་པ་ལ་མཆོད་ནས། མིང་གི་དབང་ཐོབ། གཏི་མུག་དག གཟུགས་ཀྱྀ་ཕུང་པོ་གནས་གྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། ཞེས་དྲན་པར་བྱའོ ༑ ༑ དེ་ནས་རང་ཉིད་རིགས་ལྔ་ཀའི་ངོ་བོ་རྡོ་རྗེ་སེམས་དཔའ་ཕྱག་གཉིས་པ་ཡུམ་རྡོ་རྗེ་སྙེམས་མ་དང་གཉིས་སུ་མེད་པར་བསྒོམས་པ་ལ་དབང་གི་ལྷས་སངས་རྒྱས་ཐམས་ཅད་ཀྱི་ཡེ་ཤེས་ཀྱི་རང་བཞིན་ལས་གྲུབ་པའི་རྡོ་རྗེ་གནང་བ། འདི་དེ་སངས་རྒྱས་ཐམས་ཅད་དེ། །རྡོ་རྗེ་སེམས་དཔའི་ཕྱག་ན་གནས། ཁྱོད་ཀྱིས་ཀྱང་ནི་རྟག་ཏུ་ཟུངས། །རྡོ་རྗེ་སེམས་པའི་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་སྟྭཾ། ཨེ་ཥ་དྷ་ར་ཡཱ་མི། ཧི་ཧི་ཧི་ཧི་ཧཱུྃ། ཞེས་གསུང་ཞིང་(《 ལུ 》+ རྡོ་རྗེ་གནང་བ་ )སྙིང་གར་བཟུང་ནས། སྙིང་གའི་ནང་དུ་ཡང་རྡོ་རྗེ་སེམས་དཔའ་བསྒོམ་པ་ནི། རྡོ་རྗེའི་བརྟུལ་ཞུགས་ཏེ། སློབ་མའི་དབང་ངོ༌། །དེ་ནས་རྡོ་རྗེ་སློབ་དཔོན་གྱི་དབང་གི་དོན་དུ་མཎྜལ་ཕུལ་ནས། ཀྱེ་ཧོ་ཁྱོད་ཀྱི་བཀའ་དྲིན་གྱིས། ། བདག་ལ་རང་དང་གཞན་གྱི་དོན། །རྫོགས་ཕྱིར་རྡོ་རྗེ་སློབ་དཔོན་དབང༌།

།སྙིང་རྗེའི་གཏེར་གྱིས་སྩལ་དུ་གསོལ། །ཞེས་ལན་གསུམ་གསོལ་བ་གདབ། རིན་པོ་ཆེའི་ཁྲི་པདྨ་དང་ཉི་མའི་སྟེང་དུ། རང་ཉིད་འཇམ་དཔལ་དུ་བསྒོམས་པའི་ཐུགས་ཀར་ཧཱུྃ་ལས་རྡོ་རྗེ་དཀར་པོ་ཧཱུྃ་གིས་མཚན་པ་ལས་འོད་ཟེར་འཕྲོས། སེམས་ཅན་གྱི་དོན་བྱས་སླར་འདུས་པ་ལས། རྡོ་རྗེ་སེམས་དཔའ་དཀར་པོ་རྡོ་རྗེ་སྙེམས་མ་དང་མཉམ་པར་སྦྱོར་བར་བསྐྱེད། བྱིན་གྱིས་བརླབས་ནས། སྐུ་གསུང་ཐུགས་ཀྱི་རྡོ་རྗེ་ཅན། །རྡོ་རྗེ་མི་ཕྱེད་གསུམ་གྱི་དངོས། །དེང་བདག་བྱིན་གྱིས་བརླབས་ནས་སུ། །རྡོ་རྗེ་གསུམ་དུ་བདག་སྒྲུབས་ཤིག །ཅེས་གསོལ་བ་བཏབ་པས། བཅོམ་ལྡན་འདས་ཀྱི་ཞལ་དུ་ཞུགས། ཡུམ་གྱི་བྷ་གར་བབས་པའི་རྡོ་རྗེ་འཆང་སྔོན་པོ་ཡུམ་དང་བཅས་པར་གྱུར། སྐུ་གསུང་ཐུགས་བྱིན་གྱིས་བརླབས་ནས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་དོ། །སྐྱེ་མཆེད་ཀྱང་བྱིན་གྱིས་བརླབས་ནས་དབང་བསྐུར། དེ་བཞིན་གཤེགས་པ་ཐམས་ཅད་དང༌། རོ་གཅིག་པར་བྱས་ཏེ་བྷ་ག་ནས་འཕྲོས་ནས་དབང་སྟེགས་ཀྱི་དཀྱིལ་འཁོར་གྱི་སྟེང་དུ་གནས་པ་ལ། དབང་གི་ལྷ་ཐམས་ཅད་ཀྱིས། འདི་དེ་སངས་རྒྱས་ཐམས་ཅད་དེ། །ལ་སོགས་པ་སྔགས་དང་བཅས་པས་རྡོ་རྗེ་གནང༌། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་མའི་བདག་པོའི་བདག །བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཨོཾ་མ་ཧཱ་བཛྲ་ཧཱུྃ། ཞེས་རྡོ་རྗེའི་དེ་ཁོ་ན་ཉིད་གསུང་ཞིང་ཐུགས་ཀྱི་དམ་ཚིག་དང༌། འདི་དེ་སངས་རྒྱས་ཐམས་ཅད་ཀྱི། ། ཤེས་རབ་དབྱངས་ཀྱི་རྗེས་འགྲོར་བཤད། ཁྱོད་ཀྱིས་ཀྱང་ནི་རྟག་ཏུ་ཟུངས། །བྱང་ཆུབ་མཆོག་ཏུ་རྒྱལ་བས་བཞེད། །ཅེས་པས་གཡོན་པར་དྲིལ་བུ་གནང་ནས། ཨ་སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། །ཨོཾ་བཛྲ་གྷཎྜེ་ཨཿ

ཞེས་དྲིལ་བུའི་དེ་ཁོ་ན་ཉིད་གསུང་ཞིང་གསུང་གི་དམ་ཚིག་དང༌། རྡོ་རྗེ་ཆེ་དང་དྲིལ་བུ་ཆེ ༑ ༑ ཟུངས་ཤིག་རྡོ་རྗེར་བྱིན་གྱིས་བརླབས། །དེ་རིང་རྡོ་རྗེ་སློབ་དཔོན་གྱུར། ། སློབ་མའི་ཚོགས་རྣམས་བསྡུ་བར་གྱིས། །ཞེས་རྗེས་སུ་གནང་བ་བྱིན་ནས་ཡུམ་ལ་འཁྱུད་པའི་ཚུལ་དུ་བྱས་པ་ལ། སྲིད་པའི་བདེ་བ་ཤིན་ཏུ་ཆུང༌། །སྡུག་བསྔལ་ཆེན་པོ་དག་བྱའི་ཕྱིར། །ཤིན་ཏུ་བདེ་བ་དམ་པའི་ཐབས། །དམ་ཚིག་འདི་ནི་རྟག་ཏུ་ཟུངས། །འདོད་པའི་ལོངས་སྤྱོད་ཐམས་ཅད་ལ། །ཅི་འདོད་པར་ནི་བསྟེན་བཞིན་དུ། །རང་གི་ལྷག་པའི་ལྷ་སྦྱོར་བས། །བདག་དང་གཞན་ལ་མཆོད་པར་གྱིས ༑ ༑ དེ་བཞིན་གཤེགས་པ་ཐམས་ཅད་ཀྱིས། །འདའ་བ་རུ་ནི་མི་མཛད་པའི།། ཕྱག་རྒྱའི་དམ་ཚིག་ཅེས་སུ་བསྒྲགས། །ཡིད་ཀྱི་ལུས་ནི་བརྟན་ཕྱིར་རོ། །ཞེས་ཕྱག་རྒྱའི་དམ་ཚིག་རྒྱས་པར་གསུངས་ནས་བུམ་པའི་ཆུས་ཀྱང་དབང་བསྐུར། ཆུ་ལྷག་མ་ཡར་ལུད་པས་མི་བསྐྱོད་པས་དབུར་བརྒྱན་པ་ལ། དབང་གི་ལྷ་ཐམས་ཅད་ཀྱིས་(《 ཞ 》+ ཨོཾ་ )སུ་པྲ་ཏིཥྛ་བཛྲེ་སྭཱ་ཧཱ། ཞེས་གསུང་ཞིང་མེ་ཏོག་གི་ཆར་ཕབ་ནས་ཁམས་གསུམ་ཆོས་ཀྱི་རྒྱལ་པོར་མངའ་ཕུལ་བར་བསམ་མོ། །རྡོ་རྗེ་སློབ་དཔོན་གྱི་དབང་ངོ༌། །དེ་ནས་གཞལ་ཡས་ཁང་པ་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སོགས་པ་ལམ་གྱི་ཆོས་རྣམ་པར་དག་པ་ཡིན་ལ། དུར་ཁྲོད་ནི་ལུས་དང་འཇིག་རྟེན་གྱི་ཆོས་རྣམ་པར་དག་པ་ཡིན་ཞིང་སྲུང་བའི་འཁོར་ལོ་ནི་མི་མཐུན་པའི་ཕྱོགས་ལས་རྣམ་པར་རྒྱལ་བའོ། །ཞེས་དཀྱིལ་འཁོར་གྱི་དེ་ཁོ་ན་ཉིད་དང༌། ལྷ་རྣམས་ནི་སངས་རྒྱས་ཀྱི་ཡེ་ཤེས་དང༌། ཡོན་ཏན་དང་ཕྲིན་ལས་རྣམ་པར་དག་པའི་ངོ་བོའོ། །ཞེས་ལྷའི་དེ་ཁོ་ན་ཉིད་དང༌། དེ་ཐམས་ཅད་ཀྱང་རྡོ་རྗེ་སློབ་དཔོན་གྱི་སྐུ་དང་གསུང་དང་ཐུགས་ལ་ཚང་ངོ༌། །ཞེས་སློབ་དཔོན་གྱི་དེ་ཁོ་ན་ཉིད་གསུང་བར་བསམ་མོ། །དེ་ཁོ་ན་ཉིད་དོ། །དེ་ནས་རང་ཉིད་ཞི་བའི་སྐུ་ལས་ཁྲོ་བོའི་སྐུར་ཡོངས་སུ་རྫོགས་པར་བསྐྱེད།

སྐུ་གསུང་ཐུགས་དང་སྐྱེ་མཆེད་བྱིན་གྱིས་བརླབ། དབང་མདོར་བསྡུས་ཏེ་བསྐུར་ནས་ཡེ་ཤེས་པ་དང་རོ་གཅིག་པར་བྱས་པ་ནི་སྐུའི་རྗེས་གནང་ངོ༌། །དེ་ནས་མེ་ཏོག་ཕྲེང་བ་ཐལ་མོ་སྦྱར་བའི་བར་དུ་བཟུང་ནས་བཅོམ་ལྡན་འདས་ཀྱི་ཐུགས་ཀ་ནས་སྔགས་ཀྱི་ཕྲེང་བ་འཕྲོས་པས་རང་གི་ཞལ་དུ་ཞུགས་པ་སྙིང་གའི་ཧཱུྃ་གི་མཐའ་མར་བཀོད་པར་བསམ་ཞིང༌། གསུང་གི་རྗེས་སུ་གནང་བར་བསམས་ལ། རྩ་སྔགས་དང༌། སྙིང་པོ་དང༌། ཉེ་སྙིང་ལན་གསུམ་གསུམ་དང༌། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། །ཞེས་བཟླས་ནས། མེ་ཏོག་ཕུལ་བས་བཅོམ་ལྡན་འདས་ཀྱིས། བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས། །ཞེས་གསུངས་ནས་ཕྲེང་བ་སྤྱི་བོར་བཞག་པ་ནི་སྔགས་ཀྱི་རྗེས་སུ་གནང་བའོ། །སྡུག་པའི་གདོང་དུ་བལྟས་ནས་ནི། །བལྟས་པར་གྱུར་པའི་བདེ་བ་དེ། །སངས་རྒྱས་རྣམས་ལ་ཕུལ་ནས་ནི། །སྐད་ཅིག་གིས་ནི་གཟི་ཅན་འགྱུར

༑ ༑ བུད་མེད་ཀུན་གྱིས་ཡོངས་བསྐོར་ལ། །ཀུན་ནས་རྩེས་པའི་བདེ་བ་དེ།། སངས་རྒྱས་རྣམས་ལ་ཕུལ་ནས་ནི། །སྐད་ཅིག་གིས་ནི་གཟི་ཅན་འགྱུར། །དགེ་འམ་ཡང་ན་མི་དགེ་བའི། །ལས་རྣམས་བྱས་པ་གང་ཡིན་པ། །སངས་རྒྱས་རྣམས་ལ་ཕུལ་ནས་ནི། །སྐད་ཅིག་གིས་ནི་གཟི་ཅན་འགྱུར། །ཞེས་མཆོད་པའི་རྗེས་གནང་དང༌། མཆོག་གི་དངོས་གྲུབ་ཐམས་ཅད་ནི། །བརྟུལ་ཞུགས་མཆོག་གིས་བསྒྲུབ་པར་བྱ༌། །དེ་ཕྱིར་གཤིན་རྗེ་འཇོམས་པ་ཡི། །བརྟུལ་ཞུགས་རྣམ་པ་ཀུན་ཏུ་སྤྱོད། །ཕལ་ཆེར་དངོས་གྲུབ་མཆོག་རྣམས་ནི། །བརྟུལ་ཞུགས་མེད་པས་མི་འགྲུབ་པས། །གཤིན་རྗེ་འཇོམས་པའི་བརྟུལ་ཞུགས་འདི། །ལེགས་སྤྱོད་མཆོག་གི་∶དངོས་སུ་(《 ལུ 》 བརྟུལ་ཞུགས་ )བསྒྲུབས། །ཞེས་པས་བརྟུལ་ཞུགས་ཀྱི་རྗེས་གནང་དང༌། ཇི་ལྟར་དབང་བསྐུར་ལ་སོགས་པས། །སངས་རྒྱས་ལ་སོགས་ཐོབ་པ་བཞིན། །བྱང་ཆུབ་སྤྱོད་ཚོགས་གཞན་དག་དང༌། །འདུལ་སོགས་དགེ་བས་དེ་ལྟ་མིན། །དེ་བས་དམ་ཚིག་བུས་སྲུང་ཤིག །རྟག་ཏུ་སྡོམ་པ་ཡང་བསྲུང་ངོ༌། །ཤ་ལྔ་བདུད་རྩི་ལྔ་བཟའ་སྟེ། །དེ་ལས་གཞན་པའི་དམ་ཚིག་སྲུངས། །དཀོན་མཆོག་གནོད་པ་གསད་བྱ་ཞིང༌། །བུད་མེད་ཀུན་ལ་སྤྱད་པར་བྱ། །ཕ་རོལ་ནོར་ནི་བླང་བྱ་ཞིང༌། །རྟག་ཏུ་བརྫུན་གྱི་ཚིག་ཀྱང་སྨྲོས། །རྣལ་འབྱོར་རྒྱུད་ལས་གང་གསུངས་པ ༑ ༑ དེ་ཡང་ཆོ་ག་བཞིན་དུ་སྲུངས། །ཞེས་པ་དམ་ཚིག་གི་རྗེས་གནང་དང༌། ཁྱོད་ཀྱིས་ཐེ་ཚོམ་དོགས་མེད་པར། །ཡིད་གཉིས་མེད་པའི་སེམས་ཀྱིས་ནི། །ཆོས་ཀྱི་དུང་ནི་བླ་མེད་པ། །ཀུན་ཏུ་དྲི་མེད་གང་བར་གྱིས། །ཞེས་དུང་དང༌། འཇིག་རྟེན་ཁམས་ནི་མ་ལུས་པར། །སེམས་ཅན་ཀུན་ལ་ཕན་པའི་ཕྱིར། །ཇི་ལྟར་སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །དེ་བཞིན་དུ་རྡོ་རྗེའི་འཁོར་ལོ། རིན་ཆེན་འཁོར་ལོ། པདྨའི་འཁོར་ལོ། སྣ་ཚོགས་འཁོར་ལོ་རབ་ཏུ་བསྐོར། ཞེས་ཆོས་བཤད་པའི་རྗེས་སུ་གནང་བ་དང༌། སྣ་ཚོགས་རྡོ་རྗེ་གནང་ནས ༑ ཞི་བའི་སེམས་ཀྱིས་ཞི་བ་སྟེ།

།ནད་ལ་སོགས་པ་ཞི་བར་བྱ། །རྒྱས་པའི་སེམས་ཀྱིས་རྒྱས་པ་སྟེ། །རིན་ཆེན་ཆར་སྤྲིན་རབ་བསྐོར་བྱ། །རྗེས་སུ་ཆགས་པའི་སེམས་ཀྱིས་ནི། །དབང་གི་ལས་ནི་ཡང་དག་སྒྲུབས། །གསད་པའི་སེམས་ཀྱིས་དྲག་པོ་སྟེ། །མེ་ཡི་ཆར་སྤྲིན་དབབ་པར་བྱ། །ཞེས་པས་ཕྲིན་ལས་བཞིའི་རྗེས་གནང་དང༌། ཁྃ་ལས་བསྐྱེད་པའི་ཡེ་ཤེས་ཀྱི་རལ་གྲི་བྱིན་ནས། །སངས་རྒྱས་ཀུན་གྱི་རལ་གྲི་ཆེ། ཁམས་གསུམ་ཀུན་གྱིས་ཕྱག་བྱས་པ། །ལས་ཀྱི་རལ་གྲི་གཅིག་པུ་མཆོག །བདུད་ལས་རྒྱལ་བར་བྱ་ཕྱིར་ཟུངས། །ཨོཾ་བཛྲ་ཁཌྒ་ཧཱུྃ། ཞེས་པས་ཁྱད་པར་དུ་དྲག་པོའི་ཕྲིན་ལས་ཀྱི་རྗེས་གནང་དང༌། རལ་གྲི་མིག་སྨན་ས་འོག་དང༌། །མཆིལ་ལྷམ་དེ་བཞིན་རི་ལུ་སྟེ། །རྣལ་འབྱོར་པ་ཡི་དངོས་གྲུབ་ ནི ༑ ༑ དེ་ནི་ཅི་དགར་བསྒྲུབ་པར་གྱིས། །ཞེས་པས་དངོས་གྲུབ་ཀྱི་རྗེས་གནང་མཛད་པར་བསམ་པ་ནི་རྗེས་སུ་གནང་བའོ། །དེ་ནས་བླ་མས་མི་འཇིགས་པའི་ཕྱག་རྒྱ་བདག་གི་སྤྱི་བོར་གཏུགས་ནས། འདིར་ནི་ཁྱོད་ལ་ངས་ལུང་བསྟན། ། གཤིན་རྗེ་གཤེད་དཔལ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། །ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ས་འོག་ས་སྟེང་ས་བླ་གསུམ་དུ་བྷུརྦྷུ་ཝ་སྭཿ གང་ལ་ངས་ལུང་བསྟན་པ་འདི་ལ། དཀྱིལ་འཁོར་གྱི་ལྷ་ཚོགས་དང་བཅས་པ་ཐམས་ཅད་ཀྱིས་བྱང་ཆུབ་ཆེན་པོར་མགྲིན་གཅིག་ཏུ་ལུང་སྟོན་པར་མཛད་དེ། སྔགས་དང་ཕྱག་རྒྱ་འདིའི་མཐུ་ཡིན་ནོ། །ཞེས་ལུང་བསྟན་པར་བསམ་མོ། །འདོད་ཆགས་བྲལ་བ་ལྟ་བུ་ཡི། ཁམས་གསུམ་ན་ནི་སྡིག་མེད་དེ། །དེ་བས་འདོད་ལ་ཆགས་བྲལ་བར། ཁྱོད་ཀྱིས་ནམ་ཡང་མ་ཡིན་ནོ། །མ་ཧཱ་ས་མ་ཡ་ཧ་ན་ཧཱུྃ་ཕཊ། ཅེས་པ་དང༌། སྔགས་དང་རྒྱུད་རྣམས་འཛིན་འགྱུར་བ། །སངས་རྒྱས་ཀུན་གྱིས་རབ་ཏུ་བསྔགས། ། སེམས་ཅན་རྣམས་ལ་རྗེས་བརྩེ་བས། །དཀྱིལ་འཁོར་ཆོ་ག་བཞིན་དུ་བྲིས། ཁྱོད་ཀྱིས་ནན་ཏན་བསྐྱེད་ནས་སུ། །སྒྲུབ་པ་པོ་རྣམས་སྔགས་ལ་སྦྱོར།

།སྔགས་བཤད་ཚུལ་གྱི་ཆོ་ག་ཡིས། །སྐྱེ་བོ་རྣམས་ལ་རྟག་ཏུ་ཤོད། །དེ་ལྟར་བྱས་ནས་སངས་རྒྱས་ལ ༑ ༑ ཕན་འདོགས་དྲིན་དུ་གཟོ་ཞེས་བྱ། །རྡོ་རྗེ་འཛིན་པ་དེ་ཀུན་ཡང༌། ཁྱོད་ལ་རྟག་ཏུ་སྲུང་བར་མཛད། །ཅེས་པས་དབུགས་དབྱུང༌། དེ་རིང་ཁྱོད་བདག་ལེགས་པར་རྙེད། །མི་ཡི་སྲིད་པ་དོན་དང་བཅས། །སངས་རྒྱས་ཀུན་གྱི་རིགས་སུ་སྐྱེས། ། སེམས་ཉིད་རིན་ཆེན་འབྱུང་བའི་གཏེར། །ཕུན་སུམ་ཚོགས་པ་ཉེ་བར་གནས། ། གསང་སྔགས་མཉམ་མེད་སེམས་ལས་གྲུབ། །ཟག་མེད་བདེ་བའི་དཀྱིལ་འཁོར་ཆེ ༑ ༑ མཐོང་བའམ་ནི་ཞུགས་གྱུར་པས། །སྡིག་པ་ཀུན་ལས་རྣམ་པར་གྲོལ། ། བྱང་ཆུབ་སེམས་མཆོག་རྨད་བྱུང་རྙེད། །འགྲོ་བ་ཀུན་གྱི་སྐྱབས་གནས་མཆོག ། བདུད་བཞི་འཇོམས་ཤིང་སྡུག་བསྔལ་གྱི། །སྐྱེ་རྒ་ན་འཆི་འཇིག་པར་བྱེད། །སྲིད་པ་ངོ་བོ་ཉིད་དག་པས༌། །ཕྱག་ན་རྡོ་རྗེར་ད་གྱུར་ཏོ། །ཞེས་གཟེངས་བསྟོད་དོ། ། ཕྱི་དབྱིབས་ཀྱི་དཀྱིལ་འཁོར་དུ་བུམ་པའི་དབང་ཐོབ། ལུས་ཀྱི་དྲི་མ་དག བསྐྱེད་པའི་རིམ་པ་བསྒོམ་པ་ལ་དབང༌། སྤྲུལ་པའི་སྐུའི་རྟེན་འབྲེལ་མངོན་དུ་བྱས། ཞེས་དྲན་པར་བྱའོ། །བུམ་པའི་དབང་∶ཐོབ(《 ལུ 》 དབང་ངོ༌། ། ) དེ་ནས་བླ་མ་ལོངས་སྐུར་དམིགས་པ་ལ་གསང་བའི་དབང་གི་དོན་དུ་མཎྜལ་ཕུལ་ནས། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །གསང་བའི་དབང་བསྐུར་སྩལ་དུ་གསོལ། ཞེས་ལན་གསུམ་གསོལ་བ་གདབ། གདོང་གཡོགས་བཅིང་ཞིང་འབྲུ་གསུམ་གྱི་བྱིན་གྱིས་བརླབས ༑ བཅོམ་ལྡན་འདས་ཡབ་ཡུམ་སྙོམས་པར་ཞུགས་པའི་བདེ་བའི་སྒྲས། སངས་རྒྱས་ཐམས་ཅད་ཞལ་དུ་ཞུགས་ཐུགས་ཀར་འོད་དུ་ཞུ། གསང་བའི་གནས་ནས་ཕྱུང་ནས། བཏུང་བ་རིན་ཆེན་དམ་པ་འདི། །རྡོ་རྗེའི་ལུས་ནི་རབ་སྒྲུབ་བྱེད།། བུ་ཁྱོད་དེ་ལྟར་ཤེས་གྱིས་ལ། །ཡིད་ལས་བྱུང་བའི་ཆུ་འཐུང་ཤིག །ཅེས་གསུངས་ནས ༑ ལྕེ་ཐོག་དུ་གནང་བ་ཨ་ཧོ་མ་ཧཱ་སུ་ཁ། ཞེས་བརྗོད་དེ། མིད་པས་ལུས་ཐམས་ཅད་གང་ཞིང༌།

ངག་གི་དྲི་མ་དག་ནས། འདོད་ཆགས་གཤིན་རྗེ་གཤེད་དུ་གྱུར་པར་བསྒོམས་ལ། གདོང་གཡོགས་ཕྱེ་སྟེ་བྷ་གའི་དཀྱིལ་འཁོར་དུ་གསང་བའི་དབང་ཐོབ། ངག་གི་དྲི་མ་དག རང་བྱིན་གྱིས་བརླབ་པ་བསྒོམ་པ་ལ་དབང༌། ལོངས་སྐུའི་རྟེན་འབྲེལ་མངོན་དུ་བྱས། ཞེས་དྲན་པར་བྱའོ། །གསང་བའི་དབང་ངོ་ ༑ ༑ དེ་ནས་བླ་མ་ཆོས་སྐུར་དམིགས་པ་ལ། ཤེས་རབ་ཡེ་ཤེས་ཀྱི་དབང་གི་ དོན་དུ་མཎྜལ་ཕུལ་ལ། ཤེས་རབ་ཡེ་ཤེས་དབང་བསྐུར་སྩོལ། །ཞེས་ལན་གསུམ་ གསོལ་བ་བཏབ་ལ། གདོང་གཡོགས་བཅིངས། འབྲུ་གསུམ་གྱི་བྱིན་གྱིས་ བརླབས ༑ རང་དཔལ་ཆེན་པོར་དམིགས་པ་ལ། །གཟུངས་མ་འདི་ནི་ཡིད་འོང་མ ༑ ༑ བསྟེན་བྱར་སངས་རྒྱས་རྣམས་ཀྱིས་དགོངས། །འཁོར་ལོའི་རིམ་པའི་སྦྱོར་བ་ཡིས། །བདེ་བ་དམ་པ་མྱོང་བར་གྱིས། །ཞེས་པས། རྡོ་རྗེ་རོ་ལངས་མ་གནང་བ་དང༌། དེས། བཤང་གཅི་དག་ནི་ཟ་བ་དང༌། ཁྲག་དང་ཁུ་བ་དེ་བཞིན་ཏེ། །ཤ་ཆེན་བསྟེན་པར་བུ་སྤྲོའམ། །བུད་མེད་རྣམས་ལ་རྟག་གུས་དང༌། །བྷ་གའི་པདྨོར་∶འོ་བྱེད་པ(《 ལུ 》 ཙུམྦྷ་ན )། །བུ་ཁྱོད་ཅི་དགར་སྤྲོ་གྱུར་ཏམ། །ཞེས་དྲིས་པའི་ལན་དུ ༑ ཅི་གསུང་དམ་ཚིག་བསྟེན་པར་ནི། །ལྷ་མོ་བདག་ནི་སྤྲོ་གྱུར་ཏོ། །ཞེས་ལན་གདབ་པ་དང༌། ལྷ་མོ་དེས་བྷ་གའི་དཀྱིལ་འཁོར་བསྟན་ནས། །ཨེ་མ་ང་ཡི་པདྨ་འདི ༑ ༑ བདེ་བ་ཐམས་ཅད་ཀྱི་ནི་གནས། །གང་ཞིག་ཆོ་ག་བཞིན་བསྟེན་པ། །དེ་ཡི་མདུན་ན་ང་གནས་ཏེ། །སངས་རྒྱས་བསྙེན་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་དེ། །འདི་ཉིད་དུ་ནི་རྟག་ཏུ་བཞུགས། ། ཏྭཾ་བྷཉྫ་མོ་ཀྵ་ཧོ། ཞེས་བརྗོད་ནས་པང་དུ་བྱོན་པ་དང༌། སླར་ཡང་གཉིས་ཀའི་ སྐུ་གསལ་བཏབ། མཁའ་གསང་བྱིན་གྱིས་བརླབས། གནས་ལྔར་ཡི་གེ་འབྲུ་ལྔ་ དགོད ༑ ལྷན་ཅིག་སྐྱེས་པའི་ཡེ་ཤེས་མངོན་དུ་བྱས་སྙམ་པའི་འདུ་ཤེས་ཀྱིས་སྙོམས་པར་ཞུགས་པས་དགའ་བ་དང༌། མཆོག་དགའ་དང༌། དགའ་བྲལ་གྱི་དགའ་བ་དང༌། ལྷན་ཅིག་སྐྱེས་པའི་ཡེ་ཤེས་མངོན་དུ་བྱས་པར་བསམས་ལ་སེམས་གཟུང་ངོ༌།

།དེ་ནས་གདོང་གཡོགས་ཕྱེ་ལ། ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ། ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག ཕོ་ཉའི་ལམ་བསྒོམ་པ་ལ་དབང༌། ཆོས་ཀྱི་སྐུའི་རྟེན་འབྲེལ་མངོན་དུ་བྱས། ཞེས་དྲན་པར་བྱའོ། །ཤེས་རབ་ཡེ་ཤེས་ཀྱི་དབང་ངོ༌། །དེ་ནས་བླ་མ་ངོ་བོ་ཉིད་ཀྱི་སྐུར་དམིགས་པ་ལ་དབང་བཞི་པའི་དོན་དུ་མཎྜལ་ཕུལ་ནས། བཞི་པ་ཡང་ནི་སྩལ་དུ་གསོལ ༑ ༑ ཞེས་གསོལ་བ་གདབ། གདོང་གཡོགས་བཅིང༌། བྱིན་གྱིས་བརླབ། བསམ་གཏན་གྱི་འདུག་སྟངས་དང་ལྡན་པ་ལ། བརྟན་གཡོའི་དངོས་པོ་མ་ལུས་པ ༑ ༑ བསྒོམ་པར་བྱ་བའི་དུས་ཉིད་ན། །བློས་ནི་ཡོངས་སུ་མི་བསྒོམ་སྟེ། །ཀུན་གྱི་མཚན་ཉིད་མི་ཤེས་ན། །དེ་ཁོ་ན་ཉིད་བསྒོམ་མིན་ཏེ། །དངོས་པོ་ཐམས་ཅད་ཡོངས་ཤེས་ན། །དེ་ནི་བསྒོམ་པར་ཡོངས་སུ་བསྒྲགས། །ཞེས་གསུངས་པའི་དོན་སྤྲོས་བྲལ་གྱི་ངང་ལ་མཉམ་པར་བཞག་གོ །དེ་ནས་གདོང་གཡོགས་ཕྱེ་ལ། དོན་དམ་པ་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་དབང་བཞི་པ་ཐོབ། དྲི་མ་བག་ཆགས་དང་བཅས་པ་སྦྱངས།∶བསམ་གྱིས་མི་ཁྱབ་པ་(《 ལུ 》 རྡོ་རྗེ་རྦ་རླབས་ )བསྒོམ་པ་ལ་དབང༌། ངོ་བོ་ཉིད་ཀྱི་སྐུའི་རྟེན་འབྲེལ་མངོན་དུ་བྱས་སྙམ་དུ་བསམ་མོ། ། དབང་བཞི་པའོ། །དེ་ནས་ལུས་དང་ལོངས་སྤྱོད་ཐམས་ཅད་ཡོན་དུ་ཕུལ་ལ། དེང་ནས་བརྩམས་ཏེ་བདག་བྲན་དུ། ཁྱོད་ལ་བདག་ནི་འབུལ་ལགས་ན། ཁྱོད་ཀྱིས་སློབ་མར་གཟུང་བ་དང༌། །ཆ་ཡིས་ཀྱང་ནི་སྤྱད་དུ་གསོལ། །དེ་ནས་དབང་བླང་བའི་ཡུལ་དང༌། ལེན་པ་པོ་དང༌། ལེན་པའི་ཚུལ་གསུམ་ཀ་རང་བཞིན་མེད་པར་སྒྱུ་མ་ལྟར་ཤེས་པའི་ངང་ནས། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་དུ་འབྱུང༌། །དེ་བཞིན་དེ་ཉིད་ངེས་པར་བྱུང༌། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་དྲི་མེད་མཐོང་བར་ཤོག །ཅེས་ལན་གསུམ་བརྗོད་དོ། །དེ་ནས་ཕྱི་ནང་གི་ལྷ་མཆོད་པའི་ཕྱིར

༑ ཚོགས་ཀྱི་འཁོར་ལོ་ཡོངས་སུ་རྫོགས་པར་བྱས་ནས། སླར་ཡང་དཀྱིལ་འཁོར་གྱི་འཁོར་ལོ་ལ་མཆོད་ཅིང་བསྟོད་དེ། མཆོག་དང་ཐུན་མོང་གི་དངོས་གྲུབ་ཇི་ལྟར་འདོད་པ་རྣམས་གསོལ་བ་བཏབ་ནས། ལས་བསགས་པ་འབྲས་བུ་དང་ལྡན་པར་བྱ་བའི་ཕྱིར། བསྔཽ་བ་དང་སྨོན་ལམ་ཡང་རྒྱ་ཆེར་བཏབ་ལ། མ་འབྱོར་པ་དང་ཉམས་པ་དང༌། །གང་ཡང་བདག་རྨོངས་བླཽ་ཡིས་ནི། །བགྱིས་པ་དང་ནི་བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །ཅེས་པ་དང༌། ཡི་གེ་བརྒྱ་པ་ཡང་བརྗོད་དེ། དཀྱིལ་འཁོར་ལ་མ་བསྟིམ་པའི་སངས་རྒྱས་དང་བྱང་ཆུབ་སེམས་དཔའ་རྣམས་ལ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང༌། །སླར་ཡང་འབྱོན་པར་མཛད་དུ་གསོལ། །བཛྲ་མུཿ ཞེས་པས་གཤེགས་སུ་གསོལ་ལོ། ། རས་རིས་ཀྱི་དཀྱིལ་འཁོར་ལ་བསྟིམ་པ་ནི་རབ་ཏུ་གནས་པ་མཆོག་ཏུ་འགྱུར་བའི་ཕྱིར ༑ བརྟན་པར་བཞུགས་སུ་གསོལ་ནས། གཏོར་མའི་མགྲོན་རྣམས་གཤེགས་སུ་གསོལ་ལ། གཏོར་མ་ཉིད་ཀྱང་རོལ་མོ་དང་བཅས་པས་གཏང་སྟེ། བདག་ཉིད་ཀྱི་གནས་གསུམ་བསྲུངས་ནས་ལས་ཀྱི་རྗེས་བསྡུས་ཏེ། གནས་སྐབས་དང་རྗེས་སུ་འབྲེལ་པའི་རྣལ་འབྱོར་གྱིས་གནས་པར་བྱའོ། །དེ་ལྟར་རྟག་ཏུ་དབང་ལམ་དུ་བྱས་པས་གནས་སྐབས་སུ་བགེགས་དང་བར་དུ་གཅོད་པ་ཐམས་ཅད་ཞི་ཞིང༌། མི་མཐུན་པའི་ཕྱོགས་ལས་རྣམ་པར་རྒྱལ་ནས། ཚེ་དང་དཔལ་འབྱོར་ཕུན་སུམ་ཚོགས་པར་འགྱུར་ལ། སྲིད་པ་ཐམས་ཅད་དུ་རིག་པ་འཛིན་པ་ལ་སོགས་པའི་གོ་འཕང་མཆོག་ཐོབ་སྟེ། ས་དང་ལམ་ཐམས་ཅད་བདེ་བླག་དུ་བགྲོད་ནས། རང་དང་གཞན་གྱི་དོན་ཕུན་སུམ་ཚོགས་པ་བཅོམ་ལྡན་འདས་དཔལ་ཆེན་པོ་ཉིད་ཀྱི་གོ་འཕང་མྱུར་དུ་ཐོབ་པར་འགྱུར་རོ། །རྒྱལ་རིགས་གཞོན་ནུ་ཆོས་ལ་ཐུགས་གསལ་དཔལ་འབྱོར་ཕུན་ཚོགས་ལྕགས་མཚན་འཆང་བས་བསྐུར་བའི་ངོར། །ངོ་མཚར་རྨད་བྱུང་འབྲས་བུ་ཉེར་འབྱིན་ཆོ་གའི་རིམ་པ་འཕགས་པས་སྦྱར་ལས་དགེ་བ་གང༌། །ཉེ་བར་བསྐྲུན་པ་དགེ་བ་ཀུན་དང་རྣམ་པར་འདྲེས་ནས་སེམས་ཅན་ཀུན་ལ་རབ་ཁྱབ་སྟེ།

།ཐམས་ཅད་ཐབས་དང་ཤེས་རབ་སྦྱོར་བའི་རྣལ་འབྱོར་མཐར་ཕྱིན་འཇམ་པའི་རྡོ་རྗེ་ཉིད་གྱུར་ཅིག །དཔལ་ཆེན་པོའི་དཀྱིལ་འཁོར་ དུ་འཇུག་ཅིང༌། དབང་བླང་བའི་ཆོ་ག་ཞེས་བྱ་བ་ཆུ་མོ་བྱའི་ལོ་སྟོན་ཟླ་ར་བའི་ཚེས་(《 ཞ 》 - ཚེས་ )ཉི་ཤུ་དགུ་ལ་ཤིང་ཀུན་དུ་སྦྱར་བའི་ཡི་གེ་པ་ནི་ཨ་ཙ་ར་ཞེས་ བྱའོ ༑༑ ༑༑ ༄༅། །དཔལ་ཆེན་པོའི་སྦྱིན་སྲེག་གི་ཆོ་ག་བཞུགས། ། ༄༅། །དཔལ་ཆེན་པོའི་སྦྱིན་སྲེག་གི་ཆོ་ག་ཞེས་བྱ་བ། བླ་མ་དང་འཇམ་པའི་དཔལ་ལ་ཕྱག་འཚལ་ལོ། །གང་གི་གཉིས་མེད་ཡེ་ཤེས་རྡོ་རྗེའི་མེས། །སྲིད་པའི་ཉེས་ཚོགས་ཚང་ཚིང་རྣམ་བསྲེག་པ། །ཡེ་ཤེས་འབར་བའི་མེ་ལ་ཕྱག་འཚལ་ནས ༑ ༑ སྦྱིན་སྲེག་ཆོ་གའི་རིམ་པ་བདག་གིས་བཤད། །དཀྱིལ་འཁོར་འདིར་ཞུགས་ཤིང༌། བསྙེན་པ་སྔོན་དུ་སོང་ལ་ཏིང་ངེ་འཛིན་བརྟན་པའི་ རྣལ་ འབྱོར་པས།། སྔགས་ཀྱི་ནུས་པ་དབྱུང་བ་དང༌། གནས་སྐབས་ཀྱི་དོན་བསྒྲུབ་པ་དང༌། མཐར་ཐུག་བྱང་ཆུབ་བསྒྲུབ་པའི་ཕྱིར། སྦྱིན་སྲེག་བྱེད་པར་འདོད་པས། ས་ཡོངས་སུ་སྦྱངས་པའི་སར་ལས་དང་མཐུན་པའི་ཐབ་ཏུ་བུད་ཤིང་བརྩིགས་པ་དང༌། ཡོ་བྱད་མངོན་པར་འདུས་བྱས་ནས། བདག་བསྐྱེད་བཟླས་པ་དང་བཅས་པ་དང༌། མདུན་བསྐྱེད་གཏོར་མས་མཆོད་པའི་བར་བྱས་ནས། ཐབ་ཀྱི་དྲུང་དུ་ཞི་བ་ལ་ཤར ༑ རྒྱས་པ་ལ་བྱང༌། དབང་ལ་ནུབ། དྲག་པོ་ལ་ལྷོར་ཕྱོགས་ཏེ་འདུག་ལ། ཡང་སྙིང་བརྗོད་ཅིང་ནང་མཆོད་ཀྱིས་ཐབ་དང་ཡོ་བྱད་བསངས། སྭ་བྷཱ་ཝས་སྦྱངས ༑ སྟོང་པའི་ངང་ལས་ཧཱུྃ་ཡོངས་སུ་གྱུར་པ་ལས་ཞི་བ་ལ་ཐབ་ཁུང་དཀར་པོ་ཟླུམ་པོ། མུ་རན་ལ་རྡོ་རྗེ་ཕྲེང་བས་བསྐོར་བ་དང༌། རྒྱས་པ་ལ་གྲུ་བཞི་སེར་པོ་མུ་རན་ལ་རིན་པོ་ཆེའི་ཕྲེང་བས་བསྐོར་བ་དང༌། དབང་ལ་ཟླ་གམ་དམར་པོ་མུ་རན་ལ་པདྨའི་ཕྲེང་བས་བསྐོར་བ་དང༌། དྲག་པོ་ལ་གྲུ་གསུམ་ནག་པོ་མུ་རན་ལ་རྡོ་རྗེ་གདེངས་པས་བསྐོར་བ་རྒྱའི་ཕྱེད་ཀྱི་དཔངས་དང་ལྡན་པ། དྭངས་ཤིང་ཐོགས་པ་མེད་པ་ལས་དང་མཐུན་པའི་བུད་ཤིང་གི་རྩིག་པས་ཡོངས་སུ་གང་བ་བསྐྱེད་ནས།

སླར་ཡང་ཧཱུྃ་གི་བྱིན་གྱིས་བརླབ་བོ། །འཇམ་པོ་གསུམ་ལ་བསྲེག་རྫས་གཡས་དང་ ༑ མཆོད་རྫས་གཡོན་དང༌། དྲག་པོ་ལ་བསྲེག་རྫས་གཡོན་དང༌། མཆོད་རྫས་གཡས་སུ་བཤམ་པ། རེ་རེའང་ཨོཾ་ཨཱཿཧཱུྃ་ལས་བྱུང་བའི་རྫས་སོ་སོ་དྭངས་ཤིང་ཐོགས་པ་མེད་པར་བསྐྱེད་ལ། སོ་སོའི་སྔགས་ཀྱི་བྱིན་གྱིས་བརླབ་བོ། །དེ་ནས་སྙིང་པོའི་མཐར། ཨོཾ་བཛྲ་ཛྭ་ལ་རཾ། ཞེས་བརྗོད་ཅིང༌། འཇམ་པོ་གསུམ་ལ་གཡས་སྐོར་དང༌། དྲག་པོ་ལ་གཡོན་སྐོར་གྱིས་ལན་གསུམ་བསྐོར་ཏེ། ཤར་ལྷོ་ནས་མེ་སྤར་ལ། ཡང་བླུགས་གཟར་གྱིས་ལན་གསུམ་བླུགས་ཤིང༌། བཛྲ་ཛྭ་ལའི་སྔགས་བརྗོད་ལ་མེ་གསོའོ། །དེ་ནས་མེ་དེ་བསངས་ཤིང་སྦྱངས་ལ། སྟོང་བའི་ངང་ལས་པྃ་ལས་པདྨ་རྃ་ལས་ཉི་མའི་སྟེང་དུ། རྃ་ལས་བགྲང་ཕྲེང་རྃ་གྱིས་མཚན་པ་ལས་འོད་འཕྲོས། སེམས་ཅན་གྱི་དོན་བྱས། ཚུར་འདུས་ནས་ཡོངས་སུ་གྱུར་པ་ལས་མེ་ལྷ་ར་སྐྱེས་ལ་གནས་པ་ཞལ་གཅིག་ཕྱག་བཞི་པ། གཡས་མཆོག་སྦྱིན་དང་བགྲང་ཕྲེང༌། གཡོན་དབྱུ་གུ་གསུམ་པ་དང་གུནྡྷེ་འཛིན་པ། རལ་པའི་ཐོར་ཚུགས་དང༌། ཚངས་པའི་སྐུད་པ་འཆང་བ། ལས་དང་མཐུན་པའི་ཁ་དོག་དང་མཚུངས་པ། བསྐྱེད་པའི་གནས་གསུམ་དུ་∶ཨོཾ་ཨཱཿཧཱུྃ་(《

ལུ 》 འབྲུ་གསུམ་ )བཀོད་ནས ༑ རང་གི་སྙིང་གའི་འོད་ཀྱིས། ཤར་ལྷོའི་མཚམས་ནས་མེ་ལྷ་སྤྱན་དྲང་བར་བསམ་ཞིང༌། རྡོ་རྗེ་དྲིལ་བུ་འཛིན་པས། ཚུར་སྤྱོན་ཚུར་སྤྱོན་འབྱུང་པོ་ཆེ། །མེ་ལྷ་དྲང་སྲོང་འབྱུང་པོའི་བདག །བསྲེག་བླུགས་ཞལ་ཟས་བཞེས་སླད་དུ། །གནས་འདི་ཉིད་དུ་གཤེགས་སུ་གསོལ། །གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་སྒྲུབ་པ་པོ། །ཐུགས་རྗེས་སེམས་ཅན་སྨིན་མཛད་པ། །འདི་ཉིད་དུ་ ནི་བཞུགས་སུ་གསོལ། །ཞེས་ལན་གསུམ་དང༌། དབྱུ་གུ་གསུམ་པའི་ཕྱག་རྒྱས་གཡབ་པའི་ཚུལ་དུ་བྱ་ཞིང༌། ཨོཾ་ཨགྣ་ཡེ་མ་ཧཱ་ཏེ་ཛཿ སརྦ་ཀརྨ་པྲ་སཱ་དྷ་ཀཿ ཀཱ་རུ་ཎྱ་ཀྲྀ་ཏ་སཏྭ་ཨརྠ་ན། ཨ་སྨིནྶནྣི་ཧི་ཏོ་བྷ་ཝ། ཞེས་པས། ཐབ་ཀྱི་ཤར་ལྷོར་སྤྱན་དྲངས་ལ། ཨརྒྷཾ་ལ་སོགས་པ་ཕྱི་དང༌། ནང་བདུད་རྩིས་མཆོད་ནས་ཕྱག་རྒྱ་དང་བཅས་པས། ཨོཾ་ཨགྣ་ཡེ་ས་པ་རི་ཝཱ་ར་བཛྲ་ཨངྐུ་ཤ་ཛཿ བཛྲ་པཱ་ཤ་ཧཱུྃ། བཛྲ་སྥོ་ཊ་ བྃ ༑ བཛྲ་གཎྜེ་ཧོཿ ཞེས་པས་དམ་ཚིག་པ་ལ་བསྟིམ་མོ། །ཡང་དབང་གི་ལྷ་སྤྱན་དྲངས་པ་ལ་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་འདི་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། དབང་བསྐུར་རྡོ་རྗེ་ཆེན་པོ་ལ་སོགས་པའི་ཚིགས་བཅད་དང༌། སྔགས་གསུང་ཞིང་དབང་བསྐུར་བས་ལུས་ཐམས་ཅད་གང༌། དྲི་མ་ཐམས་ཅད་དག ཆུ་ལྷག་མ་སྤྱི་བོར་ལུད་པས། ཞི་བ་ལ་རྣམ་པར་སྣང་མཛད། རྒྱས་པ་ལ་རིན་ཆེན་འབྱུང་ལྡན། དབང་ལ་འོད་དཔག་མེད ༑ དྲག་པོ་ལ་མི་བསྐྱོད་པས་དབུར་བརྒྱན་པར་བསམ་མོ། །དེ་ནས་བྱིན་གྱིས་བརླབས་པའི་ཀུ་ཤ་བརྒྱད་དག་བྱེད་དུ་འབུལ་ཞིང༌། ཀུ་ཤ་འདི་ནི་གཙང་ཞིང་དགེ ༑ དཀོན་མཆོག་གསུམ་གྱི་དག་བྱེད་དེ། །ཚངས་པ་ཡིས་ཀྱང་དག་བྱེད་ཡིན།། ས་ལས་སྐྱེས་པའི་སྙིང་པོ་མཆོག །ཅེས་བརྗོད་ནས། ཕྱོགས་མཚམས་ནས་འབུལ་ལ ༑ ༑ དེ་ནས་དེའི་ཞལ་ནས་འོད་ཀྱི་སྦུ་གུ་བྱུང་བས་མར་གསོལ་བར་བསམ་ཞིང༌། ཨོཾ་ཨགྣ་ཡེ་ཨཱ་དི་པྱཱ་དི་པྱ་བི་ཤུདྡྷེ་མ་ཧཱ་ཤྲི་ཡེ་ཧ་བྱ་ཀ་བྱ་བ་ཧ་ནཱ་ཡ། ཞེས་པའི་མཐར

༑ ཞི་བ་ལ་སྡིག་པ་དང༌། སྒྲིབ་པ་དང༌། བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། རྒྱས་པ་ལ་ཚེ་དང༌། བསོད་ནམས་དང༌། དཔལ་དང༌། འབྱོར་པ་པུཥྟིཾ་ཀུ་རུ་ཨོཾ། དབང་ལ་ཆེ་གེ་མོ་ཝ་ཤཾ་ཀུ་རུ་ཧོ། དྲག་པོ་ལ་ཆེ་གེ་མོ་མཱ་ར་ཡ་ཕཊ། ཅེས་བརྗོད་ཅིང་དགང་བླུགས་གསུམ་དབུལ་ལོ། །དེ་ནས་ཨོཾ་ཨགྣ་ཡེ། ཞེས་པའི་མཐར ༑ ཨརྒྷཾ་ལ་སོགས་པ་ཕྱིའི་མཆོད་པ་དང་ནང་གི་མཆོད་པ་ཕུལ་ནས། འཇིག་རྟེན་དབང་ཕྱུག་ཚངས་དབང་མཆོག་གི་སྲས། །མེ་ལྷའི་རྒྱལ་པོ་ཌཱ་ཀིས་དབང་བསྐུར་ཞིང༌། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག །འཛིན་བྱེད་མེ་ལྷ་ཉིད་ལ་རྣམ་པར་འདུད། །ཅེས་པས་བསྟོད་ནས། ཞུ་བའི་རྫས་ཞལ་དང༌། གོང་བུའི་རྫས་རྣམས་ཕྱག་དང༌། ཡམ་ཤིང་འབར་བའི་དཀྱིལ་འཁོར་ལ་ཕུལ་བར་བསམ་ཞིང༌། བསྲེག་རྫས་རྣམས་དབུལ་བར་བྱ་སྟེ། ཨོཾ་བོ་དྷི་བྲྀཀྵཱ་ཡ་སྭཱ་ཧཱས་ཡམ་ཤིང༌། ཨོཾ་ཨགྣ་ཡེ་སྭཱ་ཧཱས་མར། ཨོཾ་སརྦ་པཱ་པཾ་ད་ཧ་ན་བཛྲཱ་ཡ་སྭཱ་ཧཱས་ཏིལ། ཨོཾ་སརྦ་སཾ་པ་དེ་ཡེ་སྭཱ་ཧཱས་ཟས་མཆོག ཨོཾ་བཛྲ་པུཥྟཱ་ཡ་སྭཱ་ཧཱས་འབྲས། ཨོཾ་བཛྲ་བི་ཛཱ་ཡ་སྭཱ་ཧཱས་འབྲས་སོ་བ། ཨོཾ་མ་ཧཱ་བེ་གཱ་ཡ་སྭཱ་ཧཱས་ནས། ཨོཾ་མ་ཧཱ་བ་ལཱ་ཡ་སྭཱ་ཧཱས་སྲན་མ། ཨོཾ་བཛྲ་གྷསྨ་རཱ་ཡ་སྭཱ་ཧཱས་གྲོ། ཨོཾ་བཛྲ་ཨཱ་ཡུ་ཥེ་སྭཱ་ཧཱས་དཱུར་བ། ཨོཾ་ཨ་པྲ་ཏི་ཧ་ཏ་བཛྲཱ་ཡ་སྭཱ་ཧཱས་ཀུ་ཤ་རྣམས་བྱིན་གྱིས་བརླབས་ནས། ཨོཾ་ཨགྣ་ཡེ་འབའ་ཞིག་གིས་དབུལ་ཏེ་མཐའ་རྟེན་གྱི་ཚིག་རྣམས་ནི་སྔར་བཤད་པ་བཞིན་ནོ།། རིམ་པ་ནི་མར་གྱི་རྗེས་སུ་ཞི་བ་ལ་ཏིལ། རྒྱས་པ་ལ་ཟས་མཆོག དབང་ལ་མེ་ཏོག་གམ། འབྲས་བུ་དམར་པོ། དྲག་པོ་ལ་ཁྲག་དང་དུག་དང་སྐེ་ཚེ་བསྲེས་པའོ།། མེ་ཏོག་དམར་པོ་ལ། ཨོཾ་ཨགྣ་ཡེ་∶ཝ་ཤཾ་(《 ལུ 》 པཥྟིཾ་ )ཀུ་རུ་ཧོ། ཁྲག་ལ་སོགས་པ་ལ་ཨོཾ་ཨགྣ་ཡེ་མཱ་ར་ཡ་ཕཊ། ཅེས་བརྗོད་དོ། །འཇམ་པོ་གསུམ་ལ་ལག་པ་གཡས་པ་དང༌། དྲག་པོ་ལ་གཡོན་པས་དབུལ་ལོ། །བསྲེག་རྫས་ཕུལ་བའི་མཐར། མཆོད་ཅིང་བསྟོད་དེ་མར་བླུགས་གཟར་གང་བླུགས་ནས།

ཨོཾ་ཨགྣ་ཡེ་ཛྭ་ལ་རཾ། ཞེས་བརྗོད་པས། མེ་ལྷ་འབར་བའི་རྣམ་པར་གྱུར་པར་བསམ་མོ། །འཇིག་རྟེན་པའི་མེ་ལྷ་མཆོད་པའོ། །དེ་ནས་འབར་བའི་དབུས་སུ་སྲུང་བའི་འཁོར་ལོ་བསྒོམས་ནས་རིགས་བདག་གི་རྒྱས་གདབ་པའི་བར། སྒྲུབ་ཐབས་བཞིན་བསྐྱེད་དེ ༑ རིགས་བདག་ནི་རྩ་བའི་བླ་མ་དང་ཐ་མི་དད་པར་བལྟའོ། །ལྷའི་སྐུ་མདོག་ནི་ལས་སོ་སོའི་དབང་གིས་མི་འགྱུར་བས། མདངས་དང་འོད་ནི་ཞི་བ་ལ་དཀར་པོ། རྒྱས་པ་ལ་སེར་པོ། དབང་ལ་དམར་པོ། དྲག་པོ་ལ་ནག་པོ། སོ་སོའི་ཉམས་དང་ཆ་ལུགས་དང་ལྡན་ཞིང་དེའི་ཐུགས་ཀ་ནས་འོད་འཕྲོས་པའི་ཕོ་ཉ་རྣམས་ཀྱིས་ལས་སོ་སོའི་མཛད་པར་བསྒོམ་མོ། །དེ་ནས། ཨོཾ་ཡ་མཱནྟ་ཀ་ཞེས་སྔོན་དུ་འགྲོ་བའི་ཨཱ་དི་པྱཱ་དི་པྱ་ལ་སོགས་པའི་སྔགས་ཀྱིས་བྱོན་ཟན་དགང་བླུགས་གསུམ་ཕུལ་ནས་ཚིགས་སུ་བཅད་པ་སྔགས་དང་བཅས་པས་ཕྱིའི་མཆོད་པ་དང༌། ནང་བདུད་རྩི་དང༌། ཡིད་ལས་བྱུང་བ་དང༌། བསྟོད་པའི་མཆོད་པ་རྣམས་ཀྱིས་མཆོད་ནས ༑ གཏོར་མ་ཕུལ་ལ་བསྲེག་རྫས་རྣམས་སྔར་བཞིན་དུ་བྱིན་གྱིས་བརླབས་ཏེ། ཁྱད་པར་ནི་འདིའི་དབང་དུ་གྱུར་པ་རྣམས་ཀྱི་ཤ་བདུད་རྩི་རི་ལུ་དང་སྦྱར་ཏེ་ཕྱེ་མར་བྱས་པ་གཏོར་མ་ལྟར་བྱིན་གྱིས་བརླབ་པ་བྱས་པ་ཡིན་ནོ། །བསྲེག་རྫས་དེ་དག་གང་ལ་བསྙེན་པ་སོང་བའི་སྔགས་ཀྱིས་དབུལ་ལོ། །ཞི་བ་ལ་བརྒྱ། རྒྱས་པ་ལ་བརྒྱ་རྩ་བརྒྱད། དབང་ལ་ཉི་ཤུ་རྩ་ལྔ། དྲག་པོ་ལ་དྲུག་ཅུ་ཐམ་པས་དབུལ་བའི་ཐོག་མ་དང་ཐ་མར་སྤེལ་ཚིག་སྦྱར་རོ། ཁྱད་པར་གྱི་རྫས་ལ་ནི་ཤིན་ཏུ་མང་བར་ཕུལ་བའི་མཐར། ཨོཾ་ཀཱ་ལ་རཱུ་པ་སརྦ་སཏྭ་དཱ་མ་ཀ་མ་ཧཱ་བྷཱུ་ཏ་པ་ཏི་ཨི་དཾ་བྷུ་ཛ་གྲིཧྣཱ་པ་ཡ་གྲི་ཧྣཱ་པ་ཡའི་རྗེས་སུ་སོ་སོའི་སྤེལ་ཚིག་དང་བཅས་པ་ཅི་རིགས་པས་དབུལ་ལོ། །མེ་གསོ་བའི་ཕྱིར་ཡམ་ཤིང་དང༌། མར་ནི་མེའི་ཚོད་དང་སྦྱར་ཏེ་དབུལ་ལོ། །མཐར་ལྷའི་སྔགས་སྤེལ་ཚིག་དང་བཅས་པས་མར་དགང་བླུགས་གསུམ་དབུལ་ལོ། །སླར་ཡང་མཆོད་ཅིང་བསྟོད་ནས་འདོད་པའི་དོན་གསོལ་བ་གདབ་བོ།

།དེ་ནས། མ་འབྱོར་བ་དང་ཉམས་པ་དང༌། །གང་ཡང་བདག་རྨོངས་བླཽ་ཡིས་ནི། །བགྱིས་པ་དང་ནི་བགྱིད་སྩལ་པ། །དེ་ཀུན་མགོན་པོས་བཟོད་པར་མཛོད ༑ ༑ ཅེས་ལན་གསུམ་གྱིས་བཟོད་པར་གསོལ་ནས། ཨོཾ་ཁྱེད་ཀྱིས་སེམས་ཅན་དོན་དུ་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང༌། །སླར་ཡང་འབྱོན་པར་མཛད་དུ་གསོལ། །ཨོཾ་ཡ་མཱནྟ་ཀ་ས་མ་ཡ། མ་ནུ་པཱ་ལ་ཡ། ཡ་མཱནྟ་ཀ་ཏྭེ་ནོ་པ་ཏིཥྛ་དྲྀ་ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ ༑ ཨ་ནུ་རཀྟོ་མེ་བྷ་ཝ། སུ་པོཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲེ་ཡཿཀུ་རུ་ཧཱུྃ། ཧ་ཧ་ཧ་ཧ་ཧོ་བྷ་ག་བཱན། སརྦ་ཏ་ཐཱ་ག་ཏ་ཡ་མཱནྟ་ཀ་མ་མེ་མུཉྩ ༑ བཛྲི་བྷ་ཝ། མ་ཧཱ་ས་མ་ཡ་སཏྭ་མུཿཞེས་ཡེ་ཤེས་པ་གཤེགས་སུ་གསོལ་ནས། ཛཿཧཱུྃ་བཾ་ཧོཿ ཞེས་པ་དང༌། ཐབ་ཀྱི་དབུས་ནས་ཐལ་བའི་རྡུལ་ཅུང་ཟད་བླངས་ནས་དཔྲལ་བར་བསྐུས་པས་དམ་ཚིག་པ་བདག་ལ་བསྡུའོ། །∶འཇིག་རྟེན་ལས་(《 ལུ 》 དེ་དག་ལ་རྟེན་ནས་ )འདས་པའི་མེ་ལྷ་མཆོད་པ་སྟེ་དངོས་གཞིའོ། །དེ་ནས་ཡང་མར་བླུགས་གཟར་གང་ཐབ་ཀྱི་དབུས་སུ་བླུགས་ནས། ཨོཾ་བཛྲ་ཛྭ་ལ་རཾ། ཞེས་བརྗོད་པས། འཇིག་རྟཻན་པའི་མེ་ལྷ་གསལ་བར་དམིགས་པ་ལ། སྔ་མ་བཞིན་མཆོད་ཅིང་བསྟོད་ནས། བསྲེག་རྫས་རྣམས་རྫོགས་པར་ཕུལ་བའི་མཐར། སྤེལ་ཚིག་དང་བཅས་པའི་མར་དགང་བླུགས་གསུམ་དབུལ་ལོ། །ཡང་མཆོད་ཅིང་བསྟོད་ལ་གཏོར་མ་མཁའ་འགྲོ་སྤྱི་གཏོར་ལྟར་བྱིན་གྱིས་བརླབས་པ། ཨོཾ་ཨགྣ་ཡེ། ན་མསྶརྦ་ཏ་ཐཱ་ག་ཏེ་བྷྱོ་ལ་སོགས་པ་ལན་གསུམ་གྱིས་ཕུལ་ནས། འདོད་པའི་དོན་གསོལ་བ་གདབ་ལ། བདག་ལས་དང་པོ་པའི་གང་ཟག་ཏུ་གྱུར་པས། ཏིང་ངེ་འཛིན་མི་གསལ་བ་དང༌། སྔགས་མ་དག་པ་དང༌། ཆོ་ག་འཁྲུལ་བ་དང༌། ཡོ་བྱད་དམན་པར་གྱུར་པ་ལ་སོགས་པའི་ཉེས་པ་ཐམས་ཅད་བཟོད་པར་མཛད་དུ་གསོལ ༑ ཞེས་བཟོད་པར་གསོལ་ནས། དབྱུ་གུ་གསུམ་པའི་ཕྱག་རྒྱ་ལས་བཀྱེད་པའི་ཚུལ་དུ་བྱ་ཞིང༌། སྭཿཨརྠཉྩཻ་ཝ་པ་རཱརྠཉྩེ།

སཱ་དྷི་ཏྭཾ་གཙྪ་ཧ་བྱ་བྷུ་∶ཀ ཨཱ་ག་མི་ཥྭ་པི་ཡ་ཐཱ་ཀཱ་ལེ། སརྦ་སིདྡྷིཾ་ཀུ་རུ་ཥྭ་མེ(《 ལུ 》 ཀུ་ )། ཞེས་པས་མེ་ལྷའི་ཡེ་ཤེས་པ་གཤེགས་སུ་གསོལ་ལ། སྔ་མ་བཞིན་དམ་ཚིག་པ་བདག་ལ་བསྟིམ་ནས། རང་གི་གནས་གསུམ་བསྲུངས་ལ་རྩ་རུའི་བཟའ་བ་ལ་ལོངས་སྤྱད་དོ། །དེ་ནས་དགེ་བའི་རྩ་བ་བསྔོ་བ་ལ་སོགས་པ་རྗེས་ཀྱི་བྱ་བ་ཚོགས་ཀྱི་འཁོར་ལོ་དང་མཐུན་པར་བྱས་ནས ༑ མེ་མནལ་བ་དང་ཐལ་བ་ཆུ་བོར་དོར་རོ། །དེ་ལྟ་བུ་ཆོ་ག་ཡན་ལག་ཕུན་སུམ་ཚོགས་པའི་སྦྱིན་སྲེག་བྱས་པས་བཟླས་པའི་ལྷག་ཆད་ཀྱི་ཉེས་པ་དག་པར་འགྱུར་ཞིང༌། གསང་སྔགས་ཀྱི་ནུས་པ་འབྱིན་པ་དང༌། རང་གི་ལྷག་པའི་ལྷ་མཉེས་ནས། ཐུན་མོང་དང་མཆོག་གི་དངོས་གྲུབ་∶འགྲུབ་པར་(《 ཞ 》 སྩོལ་བར་ ) འགྱུར་བ་ཉིད་དེ། ཡང་དག་པར་སྦྱོར་བའི་རྒྱུད་ལས། སྦྱིན་སྲེག་གིས་ནི་ལྷ་རྣམས་ཚིམས། །ཚིམས་ནས་དངོས་གྲུབ་རབ་ཏུ་སྟེར། །གང་ཞིག་སྔགས་ཀྱི་ལྷ་ཆད་དག །དེ་ཀུན་སྦྱིན་སྲེག་གིས་ནི་དགང༌། །ཞེས་འབྱུང་ངོ༌། །དེ་ལྟར་ལས་ཀྱི་མཆོག་རབ་སྦྱིན་སྲེག་གི །ཆོ་ག་རྒྱལ་བུས་བསྐུལ་ནས་བདག་གིས་སྦྱར། །དགེ་བས་སྐུལ་བར་བྱེད་པས་གཙོ་བྱས་པའི། །འགྲོ་ཀུན་འཇམ་པའི་རྡོ་རྗེ་འགྱུར་ བར་ཤོག །ཤིང་ཕོ་ཁྱིའི་ལོ་སྟོན་ཟླ་འབྲིང་པོའི་ཚེས་བཅུ་གཉིས་ཀྱི་ཉིན་ཞག་ལ་ (《 ཞ 》+ འཕགས་པས་ )ཨུན་ཆང་ཧུ་ཞེས་བྱ་བའི་ཕོ་བྲང་དུ་྄ཨ་ཙ་ར་ཞེས་བྱ་བས་ཡི་གེའི་འདུ་བྱེད་མངོན་པར་བསྒྲུབ་ཏེ་སྦྱར་བའོ།། །།༄༅། །ཞེ་དགུ་མའི་སྒྲུབ་ཐབས་ཞི་ཁྲོ་རྣམ་རོལ་བཞུགས། ། ༄༅། །འཇམ་དཔལ་ཞི་ཁྲོ་རྣམ་པར་རོལ་པའི་སྒྲུབ་པའི་ཐབས་ཞེས་བྱ་བ། འཇམ་པའི་དཔལ་ལ་ཕྱག་འཚལ་ལོ། །ཞི་ལ་ཞི་དང་ཁྲོ་བོ་ལ། ཁྲོ་སོགས་རྣམ་འཕྲུལ་བྱེ་བ་བརྒྱས། །གདུལ་བྱ་འདུལ་བའི་དོན་མཛད་པ། །འཇམ་པའི་དཔལ་གྱིས་བདག་སྐྱོངས་ཤིག །དེ་ཡི་གོ་འཕང་ཐོབ་བྱའི་ཕྱིར། །དེ་ཉིད་ལ་ནི་ཕྱག་འཚལ་ནས། །དེ་མཉེས་བྱེད་པ་སྒྲུབ་པའི་ཐབས། །དེ་ཡི་རྗེས་བཟུང་གསུང་བཞིན་བཤད།

།དེ་ལ་དཀྱིལ་འཁོར་འདིར་དབང་དང་རྗེས་སུ་གནང་བ་ཐོབ་པའི་རྣལ་འབྱོར་པ་འདི་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད་སྔཽན་དུ་སོང་ནས། རང་འཇམ་དཔལ་དུ་མོས་པའི་སྙིང་གར་ཉི་མའི་སྟེང་གི་ཧཱུྃ་ལས་འོད་འཕྲོས། འཇམ་དཔལ་ཁྲོ་བོའི་དཀྱིལ་འཁོར་སྤྱན་དྲངས། དེ་ལ་ཕྱག་འཚལ་ནས། ཨོཾ་ཧྲཱིཿཥྟྲཱིཿཧཱས་མཆོད་ཡོན། ཨོཾ་ཧཱུྃ་ཧཱུྃ་ཕཊ་ཀྱིས་འཐོར་འཐུང༌། ཨོཾ་ཀུ་མཱ་ར་རཱུ་པི་ནི་ཛཿཛཿཧཱུྃ་ཧས་མེ་ཏོག ཨོཾ་ཧྲི་ཧ་ཧ་ཧེ་ཧེས་བདུག་སྤོས། ཨོཾ་དཱིཔྟ་ལོ་ཙ་ན་ཝི་ཀྲྀ་ཏཱ་ན་ན་མ་ཧཱ་ཨཊྚ་ཧ་ས་ན་དེ་ནི་དཱིཔྟ་དཱིཔྟ་ཡ་སྭཱ་ཧཱས་མར་མེ། ཨོཾ་ཝི་ཀྲྀ་ཏཱ་ན་ན་དུཥྟ་སཏྭ་ད་མ་ཀ་ག་གས་དྲི། ཨོཾ་ཀཱ་ལ་རཱུ་པ་སརྦ་སཏྭ་ད་མ་ཀ་ནཻ་ཝི་དྱེ་ཨཱཿཧཱུྃ་གིས་ཞལ་ཟས་ཏེ། ཕྱི་དང༌། ནང་དང༌། བདེ་བ་ཆེན་པོས་མཆོད་ནས། སྡིག་པ་རྣམས་ནི་བཤགས་པར་བགྱི། །སྐྱེས་ཤིང་བྱུང་བ་རྣམས་ནི་བསལ། །མི་བྱེད་པར་ཡང་སྤྱན་སྔར་བརྗོད། །དེ་བཞིན་བསོད་ནམས་རྗེས་ཡི་རངས། །བདག་གིས་བདེ་འགྲོར་ཡོངས་སུ་བསྔོ། །དཀོན་མཆོག་གསུམ་ལ་སྐྱབས་སུ་འགྲོ། །སེམས་ཅན་ཐམས་ཅད་བདག་གིས་བསྒྲལ། །བྱང་ཆུབ་གནས་ལ་དགོད་པར་བགྱི། ། བྱང་ཆུབ་སེམས་ནི་ཡང་དག་བསྐྱེད། །ཅེས་ལན་གསུམ་བརྗོད། ཚད་མེད་པ་བཞི་བསྒོམ ༑ ཨོཾ་ཛ་ཡ་ཛ་ཡ། སུ་ཛ་ཡ་བི་ཤྭ་རཱུ་པ་དྷ་རི། གཙྪ་གཙྪ།∶སརྦ་དཾཥྟྲཱི་ཏྱ་ཏེ (《 ཞ 》 སསྠ་ཀྲྀ་ཏཾ་ཏེ་ན་ )། ཏ་ཐཱ་ག་ཏེ་ནཱཾ། སརྦ་ཤུདྡྷ་ཤྲཱི་བི་ཛ་ཡ་མ་མ་ཀརྱཾ་ཀུ་རུ་སྭཱ་ཧཱས་གཤེགས་སུ་གསོལ། ཨོཾ་སརྦ་དྷརྨཱཿསྭ་བྷཱ་ཝ་ཤུདྡྷོ྅་ཧཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་པས། ཆོས་ཐམས་ཅད་སྟོང་པར་བསམ། སྟོང་པའི་ངང་ལས་པཾ་ལས་པདྨ་རྃ་ལས་ཉི་མའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ལས་འོད་འཕྲོས་པས་སྲུང་བའི་འཁོར་ལོ་བསྐྱེད་པའི་ནང་དུ། ཡྃ་ལས་རླུང་གི་དཀྱིལ་འཁོར་དུ་བའི་མདོག་ལྟ་བུའི་སྟེང་དུ། ཨཱཿལས་ཟླ་བའི་དཀྱིལ་འཁོར་གྱི་དབུས་སུ་དྷཱིཿལས་རང་ཉིད་འཇམ་དཔལ་དམར་སེར།

ཕྱག་གཡས་པ་རལ་གྲི། གཡོན་པས་སྡིགས་མཛུབ་མཛད་པ། དེའི་ཐུགས་ཀར་ཨཱཿལས་ཉི་མའི་འོད་ཀྱིས་བདག་ཉིད་ཞུ་ནས་གདན་ཉི་མ་ལ་ཐིམ། དེ་ལས་འོད་ཀྱི་རྩེར་འཇམ་དཔལ་བཞུགས་པ་དཔག་ཏུ་མེད་པ་སྤྲོས། གདུག་པ་ཅན་ཐམས་ཅད་བཏུལ་ཞིང་དག་པ་དང༌། སེམས་ཅན་སྨིན་པར་བྱས། སླར་འདུས་ཉི་མ་ལ་ཐིམ། ཡང་འོད་ འཕྲོས ༑ སངས་རྒྱས། རིག་མ། སེམས་དཔའ་སེམས་མ། ཁྲོ་བོ་ཁྲོ་མོ་དཔག་ཏུ་མེད་པ་སྤྱན་དྲངས། ཉི་མ་ལ་ཐིམ་པས་ཉི་མ་དེ་ཉིད་དཔག་ཚད་འབུམ་གྱི་ཚད་ཙམ་དུ་གྱུར་པའི་དབུས་སུ་དུར་ཁྲོད་བརྒྱད་ཀྱིས་ཡོངས་སུ་བསྐོར་བའི་དབུས་སུ། གཞལ་ཡས་ཁང་མཚན་ཉིད་ཡོངས་སུ་རྫོགས་པ། སྒོ་བཞིའི་གཞི ༑ ཤར་དཀར། ལྷོ་སེར། ནུབ་དམར། བྱང་ལྗང༌། ལྷ་སྣམ་དམར་པོ། ནང་གི་གྲྭ་བཞིར་བུམ་པ་བརྒྱད་དང༌། ཀ་པཱ་ལ་བཞིས་མཚན་པ། དབུས་ལེ་ཚེ་དགུ་པ་ལྷའི་གནས་བཞི་བཅུ་ཞེ་དགུར། རླུང་དང༌། པདྨ་དང༌། ཉི་མ་དང༌། ཟླ་བའི་གདན་བསམ། དེའི་སྟེང་དུ་དབུས་ནས་རིམ་པ་བཞིན། དྷཱིཿཨོྃ་ཨཱྃ་ཛྲཱིཾ་ཁྃ་སྃ་རྃ་དྷྃ་ཀྃ་ལེ་ཚེ་དགུ་ལའོ། ། ལྷ་སྣམ་ལ་ཤར་ནས་རིམ་པ་བཞིན། ཏི་ྃ(《 ཞ 》 བྃ )ཁྃ་∶མཻཾ་ཛྙྃ་(《 ཞ 》《 ལུ 》 མེཾ་ཉྃ )ཝྃ་ཙྃ་ཛྙཱྃ། ལྷོ་ནས་རིམ་པས། བྃ་(《 ཞ 》 བི་ྃ )ཡྃ་མུྃ་ཏཱི་ྃཧེ་(《 ཞ 》 - ཧེ་ྃ )དྷྃ་རྃ་(《 ཞ 》 《 ལུ 》+ ཏི་ྃ )ཛཱྃ། ནུབ་ནས་རིམ་པས། བཱྃ་(《 ཞ 》 བྷྃ )སྃ་རཱྃ་རཱྃ་སཱྃ་རྃ་(《 ཞ 》 སྃ )སུྃ་བྃ། བྱང་ནས་རིམ་པ་བཞིན། ཀེ་ྃཧྃ་གྃ་ཛྙཱྃ་(《 ཞ 》+ ཛྃ་ )སྃ་མྃ་ཨྃ་རྣམས་དང༌། ཤར་ནས་སྒོ་བཞིར། ཨྃ་པཱྃ་∶སྥྃ་གྷྃ(《 ཞ 》 ཡྃ་གྃ )། མེ་ནས་གྲྭ་བཞིར། སུྃ་ཨུྃ་ཧཱུྃ་ཨཱྃ་རྣམས་བསམ ༑ དེ་དག་ལས་འོད་ཟེར་ཕར་འཕྲོས། རང་རང་གི་རིགས་ཀྱི་སེམས་ཅན་གྱི་དོན་བྱས། སླར་འདུས་ནས་ལྷར་གྱུར་པ་ནི། དབུས་སུ་རང་ཉིད་འཇམ་དཔལ་ཉི་མ་འཆར་ཀའི་མདོག་ལྟ་བུ། ཕྱག་གཡས་རལ་གྲི། གཡོན་པུ་སྟི་དང་བཅས་པའི་ཨུཏྤ་ལ་འཛིན་པ། ཤར་ནས་གཏི་མུག་རྡོ་རྗེ། ཕྲ་མ་རྡོ་རྗེ། འདོད་ཆགས་རྡོ་རྗེ ༑ ཕྲག་དོག་རྡོ་རྗེ། ཤར་ལྷོ་ནས་སེམས་མ་རྡོ་རྗེ་མ། རིན་ཆེན་རྡོ་རྗེ་མ།

ཆོས་ཀྱི་རྡོ་རྗེ་མ། ལས་ཀྱི་རྡོ་རྗེ་མ། ཤར་དུ་རྡོ་རྗེ་རྣོན་པོ། རྡོ་རྗེ་རལ་གྲི། བྱམས་པ། འཇམ་དཔལ། ཡེ་ཤེས་ཀྱི་སྐུ། ངག་གི་དབང་ཕྱུག ཟླ་འོད་ཡེ་ཤེས་མཚོའོ། ། ལྷོར་རྡོ་རྗེ་སྣ་ཚོགས། རྡོ་རྗེ་གནོད་སྦྱིན། རྡོ་རྗེ་ཁུ་ཚུར། རྡོ་རྗེ་ཆོས། རྡོ་རྗེ་སྲུང་བ། རྡོ་རྗེ་རྣོན་པོ། རྡོ་རྗེ་རྒྱུ། དྲ་བ་ཅན་གྱི་འོད་དོ། །ནུབ་ཏུ་རྡོ་རྗེ་སྨྲ་བ། རྡོ་རྗེ་སེམས་དཔའ ༑ རྡོ་རྗེ་རྒྱལ་པོ། རྡོ་རྗེ་ཆགས་པ། རྡོ་རྗེ་ལེགས་པ། རྡོ་རྗེ་རིན་ཆེན། རྡོ་རྗེ་ཉི་འོད། རྡོ་རྗེ་ཉི་མའོ། །བྱང་དུ་རྡོ་རྗེ་དཔལ། རྡོ་རྗེ་བཞད་པ། སྤོས་ཀྱི་གླང་པོ། ཡེ་ཤེས་ཏོག འགྲོ་བ་འདུལ་བ། རྒྱ་མཚོའི་བློ་གྲོས། བློ་གྲོས་མི་ཟད་པ། བདུད་རྩི་འོད་དོ། །ཤར་སྒོ་ལ་སོགས་པར། རྡོ་རྗེ་ལྕགས་ཀྱུ། རྡོ་རྗེ་ཞགས་པ། རྡོ་རྗེ་ ལྕགས་སྒྲོག རྡོ་རྗེ་དྲིལ་བུའོ། །ཤར་ལྷོ་ནས་རྡོ་རྗེ་གནོད་མཛེས། གཙུག་ཏོར་འཁོར་ལོས་སྒྱུར་བ། རྡོ་རྗེ་ཧཱུྃ་མཛད། གཞན་གྱིས་མི་ཐུབ་པའོ། །ཤར་དང་ཤར་ལྷོ་བ་ཐམས་ཅད་སྐུ་མདོག་ནག་པོ། ཕྱག་གཡས་པས་རྡོ་རྗེ་འཛིན་པ། ལྷོ་དང་ལྷོ་ནུབ་བ་སེར་པོ། རིན་པོ་ཆེ་འཛིན་པ། ནུབ་དང་ནུབ་བྱང་བ་དམར་པོ་པདྨ་འཛིན་པ

༑ བྱང་དང་བྱང་ཤར་བ་ལྗང་གུ་སྣ་ཚོགས་རྡོ་རྗེ་འཛིན་པ། གཡོན་པ་ཐམས་ཅད་ཀྱིས་ཐུགས་ཀར་པུ་སྟི་འཛིན་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཞིང༌། དར་སྣ་ཚོགས་པའི་ན་བཟས་ཀླུབས་པ། ཉི་མའི་ཉམས་ཅན་དུ་བལྟས་པ་དེ་ལ་དམིགས་པ་གཏད་དེ་ཡིད་གཟུང་ངོ༌། །དེ་ནས་སེམས་ཅན་གྱི་ཁམས་རབ་འབྱམས་ལ་བལྟས་པས་གཤིན་རྗེ་ལ་སོགས་པ་གདུག་པ་ཅན་རྣམས་ཞི་བས་མི་འདུལ་ཞིང་ཁྲོ་བོས་འདུལ་བའི་ཕྱིར། ཤིན་ཏུ་གདུག་པ་དྲག་པོ་དག །ཞི་བ་ཉེ་བར་མི་སྦྱར་ཏེ། །འདི་མཁྱེན་རྡོ་རྗེ་ཅན་ཉིད་ནི། ཁྲོ་བོར་དེ་བཞིན་གཤེགས་སྐུར་གྱུར ༑ ༑ ཧཱུྃ་ཞེས་བརྗོད་ནས། ལྷ་རྣམས་ཀྱི་ཐུགས་ཀར་ཨཱཿལས་ཉི་མའི་དཀྱིལ་འཁོར་རེ་བསམ། དེ་ལས་འོད་འཕྲོས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་འོད་ཟེར་སྤྱན་དྲངས་པ་ཉི་མ་ལ་ཐིམ། རྣམ་པར་རྟོག་པ་ཐམས་ཅད་འོད་གསལ་ལ་ཐིམ་པས། ལྷ་རྣམས་ཉི་མའི་དཀྱིལ་འཁོར་རེ་རེར་གྱུར། དེ་རྣམས་ལས་འོད་འཕྲོས། སངས་རྒྱས་རྣམས་ཀྱི་ཐུགས་ཀ་ནས ༑ སྔགས་ཀྱི་ཚོགས་སྤྱན་དྲངས། ཉི་མ་རྣམས་ལ་ཐིམ་ཞིང༌། ཆུ་ལས་ཆུ་བུར་རྡོལ་བ་ལྟར་ཉི་མ་རྣམས་ཀྱི་སྟེང་དུ་ས་བོན་དུ་གྱུར་པ་ནི། སྔགས་ཀྱི་རིམ་པ་ནི། ཨོཾ་ཧཱུྃ་ཧྲཱིཿཥྟྲཱིཿཝི་ཀྲྀ་ཏཱ་ན་ན། ཞེས་པ་དང༌། ཡཀྵེ་ཡཙྪ་ནི་རཱ་མ་ཡ། ཡ་མ་རཱ་ཛ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་ར་ཡ་ཀྵེ་ཡ། ཡ་མཱནྟ་ཀ་ཧཱུྃ་ཧཱུྃ་ཕཊ་རྣམས་སུ་གྱུར། དེ་རྣམས་ལས་འོད་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀ་ནས་ཕྱག་མཚན་གྱི་ཚོགས་སྤྱན་དྲངས། ཡི་གེ་རྣམས་ལ་ཐིམ་པས་ཕྱག་མཚན་དུ་གྱུར་པ་ནི། སྔར་གྱི་རིམ་པས། གྲི་གུག མགོ ལག་པ། རྒྱུ་མ། རྐང་པ། ཐོད་པ། ཐོད་ཚལ། རོ་རས། གསལ་ཤིང་གིས་ཕུག་པའི་སྐྱེས་བུ། གྲི་གུག མཚོན་རྩེ་གཅིག་པ། གཏུན་ཤིང༌། ཆུ་གྲི་རྩེ་གཅིག རྡོ་རྗེ། ལྕགས་ཀྱུ། མ་ཧེ། ཝ། དགྲ་སྟ། མདའ། དབྱུག་པ། ཁ་ཊྭཱཾ་ག འཁོར་ལོ། ཞགས་པ ༑ ཕག བོང་བུ། རྡོ་རྗེ་རྩེ་ལྔ།

རྔེའུ་ཆུང༌། ཕུབ། གཞུ། དྲིལ་བུ། རླུང་རས། རྔ་མོ ༑ ཁྱི། སྡིགས་འཛུབ། འཕན་ལྕེ་གསུམ་པ། གླང་ཆེན་ཀོ་རློན། ཐོ་བ། མདུང༌། མེ་ཐབ། ལུག ཅེ་སྦྱང༌། བྱ་རྒོད། འུག་པ། བྱ་རོག ནེ་ཙོ། ཁྱུང༌། ཁྭ། རི་སྐེགས། བཞད་རྣམས་སུ་གྱུར། དེ་རྣམས་ལས་འོད་ཟེར་འཕྲོས། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་ཀ་ནས། གཤིན་རྗེ་གཤེད་ཀྱི་ཁྲོ་བོའི་ཚོགས་དཔག་ཏུ་མེད་པ་སྤྱན་དྲངས། ཕྱག་མཚན་སོ་སོ་ལ་ཐིམ་པས་ལྷར་གྱུར་པ་ནི། དབུས་སུ་རང་ཉིད་བཅོམ་ལྡན་འདས་རྡོ་རྗེ་འཇིགས་བྱེད་ཆེན་པོ་ཇི་སྐད་བཤད་པའི་མཚན་ཉིད་དང་ལྡན་པའོ། །འཁོར་རྣམས་ནི། ཤར་གྱི་རེ་མིག་ནས་བརྩམས་ནས་རིམ་པས། རྡོ་རྗེ་མགོ རྡོ་རྗེ་ལག་པ། རྡོ་རྗེ་རྒྱུ་མ། རྡོ་རྗེ་རྐང་པ། རྡོ་རྗེ་ཐོད་པ ༑ རྡོ་རྗེ་ཐོད་ཚལ། རྡོ་རྗེ་རོ་རས། རྡོ་རྗེ་གསལ་ཤིང་ངོ༌། །ལྷ་སྣམ་གྱི་ལྷ་རྣམས་ནི་རིམ་པས། རྡོ་རྗེ་གྲི་གུག རྡོ་རྗེ་རྩེ་གཅིག་པ། རྡོ་རྗེ་གཏུན་ཤིང༌། རྡོ་རྗེ་ཆུ་གྲི། རྡོ་རྗེ་རྩེ་གཅིག་པ། རྡོ་རྗེ་ལྕགས་ཀྱུ། རྡོ་རྗེ་མ་ཧེ། རྡོ་རྗེ་ཝའོ། །རྡོ་རྗེ་དགྲ་སྟ། རྡོ་རྗེ་མདའ། རྡོ་རྗེ་དབྱུག་པ། རྡོ་རྗེ་ཁ་ཊྭཱཾ་ག རྡོ་རྗེ་འཁོར་ལོ། རྡོ་རྗེ་ཞགས་པ། རྡོ་རྗེ་ཕག རྡོ་རྗེ་བོང་བུའོ། །རྡོ་རྗེ་རྡོ་རྗེ། རྡོ་རྗེ་རྔཻེའུ་ཆུང༌། རྡོ་རྗེ་ཕུབ། རྡོ་རྗེ་གཞུ། རྡོ་རྗེ་དྲིལ་བུ། རྡོ་རྗེ་རླུང་རས། རྡོ་རྗེ་རྔ་མོ། རྡོ་རྗེ་ཁྱིའོ། །རྡོ་རྗེ་སྡིགས་མཛུབ། རྡོ་རྗེ་འཕན ༑ རྡོ་རྗེ་གླང་ལྤགས། རྡོ་རྗེ་ཐོ་བ། རྡོ་རྗེ་མདུང་ཐུང༌། རྡོ་རྗེ་མེ་ཐབ། རྡོ་རྗེ་ལུག རྡོ་རྗེ་སྤྱང་ཀིའོ། །རྡོ་རྗེ་བྱ་རྒོད། རྡོ་རྗེ་འུག་པ། རྡོ་རྗེ་བྱ་རོག རྡོ་རྗེ་ནེ་ཙོའོ།། རྡོ་རྗེ་ཁྱུང༌། རྡོ་རྗེ་ཁྲ། རྡོ་རྗེའི་རི་སྐེགས། རྡོ་རྗེ་བཞད་དོ། །དེ་རྣམས་ཐམས་ཅད་སྐུ་མདོག་ནག་པོ་མ་ཧེའི་གདོང་པ་ཅན། ཞལ་གཅིག་ཕྱག་གཉིས་པ། ཕྱག་གཉིས་ཀྱིས་རང་གི་ཕྱག་མཚན་ཐུགས་ཀར་འཛིན་ཞིང༌། ལིདྒ་གྱེན་དུ་རྒྱས་པ། ཞབས་གཡས་བསྐུམ་ཞིང་གཡོན་བརྐྱང་པས་མ་ཧེ་མནན་པ།

ཉམས་དང་རྒྱན་དང་ཆ་ལུགས་ཐམས་ཅད་གཙོ་བོ་དང་འདྲའོ། །དེ་ནས་ལྷ་ཐམས་ཅད་ཀྱི་ཐུགས་ཀར་ཉི་མའི་སྟེང་དུ་རང་རང་གི་ས་བོན་དགོད། མིག་ཏུ་ཀྵིཾ་ལས་སའི་སྙིང་པོ་དཀར ༑ རྣ་བར་ཛྲཱིཾ་ལས་ཕྱག་ན་རྡོ་རྗེ་སྔཽ། སྣར་ཁྃ་ལས་ནམ་མཁའི་སྙིང་པོ་སེར། ཁར་གྃ་ལས་འཇིག་རྟེན་དབང་ཕྱུག་དམར། དཔྲལ་བར་ཀཾ་ལས་སྒྲིབ་པ་རྣམ་སེལ་ལྗང༌། སྙིང་གར་སྃ་ལས་ཀུན་ཏུ་བཟང་པོ་སྔོན་པོ་དང༌། སྤྱི་བོར་ཨོྃ་ལས་སྐུ་རྡོ་རྗེ་དཀར་པོ། མགྲིན་པར་ཨཱཿལས་གསུང་རྡོ་རྗེ་དམར་པོ། སྙིང་གར་ཧཱུྃ་ལས་ཐུགས་རྡོ་རྗེ་སྔོན་པོ་རྣམས་བསྐྱེད་ལ། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཞེས་བརྗོད་དོ། །དེ་ནས་ས་བོན་གྱི་ཡི་གེ་རྣམས་ལས་འོད་འཕྲོས་པས་རང་བཞིན་གྱི་གནས་ནས། རང་གིས་བསྒོམས་པ་ལྟ་བུའི་དཀྱིལ་འཁོར་གྱི་འཁོར་གྱི་འཁོར་ལོ་ལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས། དེ་ལ་སྔ་མ་བཞིན་མཆོད། རང་གི་སྙིང་ག་ནས་སྒོ་བ་བཞི་སྤྲོས་པས། ཡེ་ཤེས་པ་རྣམས་དགུག་པ་དང༌། གཞུག་པ་དང༌། བཅིང་བ་དང༌། དབང་དུ་བྱས་པར་བསམ་ཞིང༌། ཨོཾ་གྲྀདྷྲ་བཛྲ་ཨཾ་ཀུ་ཤ་ཛཿ ཨོཾ་བཛྲ་ཨུ་ལཱུ་ཀ་བཛྲ་པཱ་ཤྱི་ཧྲཱིཿ ཨོཾ་ཀཱ་ཀ་བཛྲ་སྥོཊ་བཾ། ཨོཾ་ཤུ་ཀ་བཛྲ་གྷཎྜེ་ཧོཿ ཞེས་བརྗོད་ དོ ༑ ༑ ཡང་འོད་འཕྲོས་པས། གཤིན་རྗེ་གཤེད་ཀྱི་རིགས་ལྔ་འཁོར་དང་བཅས་པ་སྤྱན་དྲངས། སྔ་མ་བཞིན་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་(《 ཞ 》《 ལུ 》+ གསོལ་ཞེས་ )གསོལ་བ་བཏབ་པས། ལྷ་རྣམས་ཀྱིས། དབང་བསྐུར་རྡོ་རྗེ་ཆེན་པོ་ལ། ཁམས་གསུམ་ཀུན་གྱིས་ཕྱག་བྱས་པ ༑ ༑ སངས་རྒྱས་རྣམས་ཀྱི་གསང་གསུམ་གྱི། །གནས་ལས་བྱུང་བ་ཡང་དག་སྦྱིན ༑ ༑ ཨོཾ་བཛྲ་ཨུ་ད་ཀ་ཨབྷི་ཥིཉྩ་ཧཱུྃ། ཞེས་གསུང་ཞིང་དབང་བསྐུར། རྡོ་རྗེའི་གླུ་དབྱངས་དང་བཀྲ་ཤིས་བརྗོད། བགེགས་བསྐྲད་མཆོད་པས་མཆོད། དབང་གི་ཆུ་རྒྱུན་དེས་ལྷ་ཐམས་ཅད་ཀྱི་ལུས་གང༌། དྲི་མ་ཐམས་ཅད་དག

དབང་བཞི་ཐོབ། ཆུ་ལྷག་མ་ཡར་ལུད་པས་གཙོ་བོ་ལ་མི་བསྐྱོད་པ། འཁོར་རྣམས་ལ་གཙོ་བོ་ཕྱག་གཉིས་པས་དབུར་བརྒྱན་པར་བསམས་ནས། ཛཿཧཱུྃ་བཾ་ཧོཿས་དབང་གི་ལྷ་རྣམས་ཀྱང་རང་ལ་བསྟིམ་མོ། །དེ་ནས་གཏོར་མ་ལྟར་བྱིན་གྱིས་བརླབས་པའི་བདུད་རྩི་མྱངས་པས་དཀྱིལ་འཁོར་གྱི་ལྷ་རྣམས་ཚིམ་པར་བསམས་ནས། རང་གི་བ་སྤུའི་བུ་ག་ནས་འཕྲོས་པ་དང༌། རང་བཞིན་གྱི་གནས་ན་བཞུགས་པའི་ལྷ་མོ་རྣམས་ཀྱིས་བདག་ལ་མཆོད་པར་བསམ་ཞིང༌། གཟུགས་སྒྲ་ལ་སོགས་དྲུག་པོ་འདི། ། དངོས་མེད་ནམ་མཁའ་ལྟ་བུ་ལ། །ལོངས་སྤྱོད་ཡུལ་དུ་དུ་མར་སྣང༌། །ཤེལ་ལ་ཚོན་ནི་ཇི་བཞིན་ནོ། །འདོད་པ་ལྔ་དང་ཆོས་རྣམས་ལ། །རྣལ་འབྱོར་རྟག་ཏུ་སྤྱོད་པར་ཤོག །ཨ་ལ་ལ་ཧོ་རོལ་དུ་གསོལ། །གནས་པར་མཛོད། མི་འཛིན་སྒྱུ་མ་ལྟ་བུ་ལ། །དགྱེས་པའི་གར་གྱིས་རོལ་བར་མཛོད། །རེག་བྱ་འགག་པ་མེད་པ་ལ། ། མི་གཡོ་བཞིན་དུ་རོལ་དུ་གསོལ། །ཧོ་ཆགས་པ་མེད་བཞིན་ཆགས་པར་མཛོད། ། ཅེས་པས་མཆོད་ནས།(《 ཞ 》《 ལུ 》+ ལྷ་མོ་དེ་དག་ཉིད་ཀྱིས། )མཆོག་སྦྱིན་རྡོ་རྗེ་མཆོག་ཁྱོད་འདུད། །ལ་སོགས་པ་དང༌། རྡོ་རྗེ་འཇིགས་བྱེད་འཇིགས་པར་བྱེད། །ལ་སོགས་པས་བསྟོད་ནས། ལྷ་མོ་དེ་དག་དཀྱིལ་འཁོར་གྱི་ལྷ་རྣམས་ཀྱི་བ་སྤུའི་བུ་གར་ཐིམ་པར་བསྒོམས་ལ། རྟེན་དང་བརྟེན་པར་བཅས་པའི་དཀྱིལ་འཁོར་སྣང་ལ་རང་བཞིན་མེད་པ་ལ་ཡིད་གཏད་དེ་མཉམ་པར་བཞག་གོ །བསྐྱེད་པའི་རིམ་པའོ ༑ ༑ སྔགས་ཟློ་བར་འདོད་ན། ལྷ་རྣམས་ཀྱི་ཐུགས་ཀའི་ས་བོན་གྱི་མཐའ་མར་སྔགས་ཀྱི་ཕྲེང་བས་བསྐོར་བའི་འོད་ཀྱི་རང་གི་སྒྲིབ་པ་གཉིས་སྦྱངས ༑ ཚོགས་གཉིས་སྤེལ། ཕྲིན་ལས་བཞི་བསྒྲུབས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་རྒྱུད་བསྐུལ་བས་བྱིན་གྱིས་རློབ་པར་བསམ་ཞིང༌། རྩ་སྔགས ༑ སྙིང་པོ། ཉེ་བའི་སྙིང་པོ་རྣམས་བཟླའོ། །འཁོར་རྣམས་ཀྱི་སྔགས་ཟློ་བར་འདོད་ན། ཨོཾ་བཛྲ་ཤི་རཿཧཱུྃ་ཕཊ། ཨོཾ་བཛྲ་ཧསྟ་ཧཱུྃ་ཕཊ། ཨོཾ་བཛྲ་ཨནྟྲ་ཧཱུྃ་ཕཊ། ཨོཾ་བཛྲ་པཱ་ད་ཧཱུྃ་ཕཊ།

ཨོཾ་བཛྲ་ཀ་པཱ་ལ་ཧཱུྃ་ཕཊ། ཨོཾ་བཛྲ་ཙ་ཤ་ཀ་ཧཱུྃ་ཕཊ། ཨོཾ་བཛྲ་ཤྨ་ཤཱ་ནི་ཀ་ར་པ་ཏཱ་ཀ་ཧཱུྃ་ཕཊ། ཨོཾ་བཛྲ་ཤཱུ་ལ་བི་ན་པུ་རུ་ཥ་ཧཱུྃ་ཕཊ། ཨོཾ་བཛྲ་ཀརྟ་རི་ཧཱུྃ་ཕཊ། ཨོཾ་བཛྲ་བྷིཎྜ་པཱ་ཎ་ཧཱུྃ་ཕཊ། ཨོཾ་བཛྲ་∶མུ་ས་(《 ཞ 》 གུ་ཤ་ )ལ་ཧཱུྃ་ཕཊ། ཨོཾ་བཛྲ་ཙྪུ་རི་ཀ་ཧཱུྃ་ཕཊ། ཨོཾ་བཛྲ་ཀརྞཱ་ཡ་ཧཱུྃ་ཕཊ། ཨོཾ་བཛྲ་ཨཾ་ཀུ་ཤ་ཧཱུྃ་ཕཊ། ཨོཾ་བཛྲ་མ་ཧིརྵ་ཧཱུྃ་ཕཊ། ཨོཾ་བཛྲ་ཤྲིཾ་ག་ལ་ཧཱུྃ་ཕཊ། ཨོཾ་བཛྲ་ཀུ་ཐ་ར་ཧཱུྃ་ཕཊ། ཨོཾ་བཛྲ་ཤ་ར་ཧཱུྃ་ཕཊ། ཨོཾ་བཛྲ་དཎྜ་ཧཱུྃ་ཕཊ། ཨོཾ་བཛྲ་ཁ་ཊྭཱཾ་ག་ཧཱུྃ་ཕཊ། ཨོཾ་བཛྲ་ཙཀྲ་ཧཱུྃ་ཕཊ ༑ ཨོཾ་བཛྲ་པཱ་ཤ་ཧཱུྃ་ཕཊ། ཨོཾ་བཛྲ་བཱ་ར་ཧ་ཧཱུྃ་ཕཊ། ཨོཾ་བཛྲ་གརྡ་བཱ་ཧཱུྃ་ཕཊ། ཨོཾ་བཛྲ་བཛྲ་ཧཱུྃ་ཕཊ། ཨོཾ་བཛྲ་ཌ་མ་རུ་ཀ་ཧཱུྃ་ཕཊ། ཨོཾ་བཛྲ་ཕ་ལ་ཀ་ཧཱུྃ་ཕཊ། ཨོཾ་བཛྲ་དྷ་ནུཿཧཱུྃ་ཕཊ། ཨོཾ་བཛྲ་གྷཎྜ་ཧཱུྃ་ཕཊ། ཨོཾ་བཛྲ་ཝ་ཏ་པ་ཌ་ཡ་ཧཱུྃ་ཕཊ། ཨོཾ་བཛྲ་ཨུཥྟ་ཧཱུྃ་ཕཊ ༑ ཨོཾ་བཛྲ་ཤྭ་ན་ཧཱུྃ་ཕཊ། ཨོཾ་བཛྲ་ཏརྫ་ནི་ཧཱུྃ་ཕཊ། ཨོཾ་བཛྲ་ཏྲི་པ་དཾ་ཀ་ཧཱུྃ་ཕཊ། ཨོཾ་བཛྲ་ནཱ་ག་ཙརྨ་ཧཱུྃ་ཕཊ། ཨོཾ་བཛྲ་མུངྐ་ར་ཧཱུྃ་ཕཊ། ཨོཾ་བཛྲ་ཀུནྡ་ཧཱུྃ་ཕཊ། ཨོཾ་བཛྲ་ཨགྣི་ཀུཎྜ་ཧཱུྃ་ཕཊ། ཨོཾ་བཛྲ་མེ་ཥ་ཧཱུྃ་ཕཊ། ཨོཾ་བཛྲ་ཤྭ་ན་ཧཱུྃ་ཕཊ། ཨོཾ་བཛྲ་གྲྀ་དྷྲ་ཧཱུྃ་ཕཊ ༑ ཨོཾ་བཛྲ་ཨུ་ལཱུ་ཀ་ཧཱུྃ་ཕཊ། ཨོཾ་བཛྲ་ཀཱ་ཀ་ཧཱུྃ་ཕཊ། ཨོཾ་བཛྲ་ཤུ་ཀ་ཧཱུྃ་ཕཊ། ཨོཾ་བཛྲ་མཎྜི་ཧཱུྃ་ཕཊ། ཨོཾ་བཛྲ་སེ་ན་ཧཱུྃ་ཕཊ། ཨོཾ་བཛྲ་མ་ཧཱ་ཤ་ཀུ་ནི་ཧཱུྃ་ཕཊ། ཨོཾ་བཛྲ་ས་ར་ས་ཧཱུྃ་ཕཊ། ཅེས་གསང་སྔགས་རྣམས་ཅི་ནུས་པ་བཟླའོ། །བཟླས་པའི་རྣལ་འབྱོར་རོ། །དེ་ནས་མངོན་པར་བཤམས་པའི་གཏོར་མ། ཡང་སྙིང་གིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཀྃ་ལས་ཐོད་པའི་སྒྱེད་པུ་གསུམ་གྱི་དབུས་སུ་ཡྃ་ལས་རླུང༌། རྃ་ལས་མེ། སྒྱེད་པུའི་སྟེང་དུ་ཨཱཿལས་ཐོད་པ་དུམ་བུ་གཅིག་པ་དཔྲལ་བ་རང་ལ་བསྟན་པའི་ནང་དུ། ཤར་དུ་གོ་ལས་བ་ལང་གི་ཤ ལྷོར་ཀུ་ལས་ཁྱིའི་ཤ ནུབ་ཏུ་ད་ལས་རྟའི་ཤ བྱང་དུ་ཧ་ལས་གླང་པོ་ཆེའི་ཤ

དབུས་སུ་ན་ལས་མིའི་ཤ ཤར་ལྷོར་བི་ལས་དྲི་ཆེན། ལྷོ་ནུབ་ཏུ་མུ་ ལས་ དྲི་ཆུ། ནུབ་བྱང་དུ་མ་(《 ཞ 》《 ལུ 》 ར་ )ལས་རཀྟ། བྱང་ཤར་དུ་ཤུ་ལས་བྱང་སེམས། དེ་རྣམས་ཀྱི་སྟེང་དུ། དབུས་ནས་རིམ་པས། ཡཀྵེ་མ་མེ་ད། བསམས་ནས། དེ་ལས་འོད་འོག་ཏུ་འཕྲོས་པས་རླུང་གཡོས། མེ་སྦར། རྫས་རྣམས་བཞུ། ཡིག་འབྲུ་ལྔ་ལས་འོད་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་ཀྱི་བདུད་རྩི་དང༌། བརྟན་གཡོའི་བཅུད་ཐམས་ཅད་བསྡུས། ཡིག་འབྲུ་དང་བཅས་པ་ཐོད་པའི་ནང་དུ་ཐིམ་ཞིང༌། འདྲེས་པ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་བསྐྱེད་ལ། ཨོཾ་ཨཱཿཧཱུྃ་གི་བྱིན་གྱིས་བརླབ་བོ། །དེ་ནས་མདུན་གྱི་ནམ་མཁར་རང་གིས་བསྒོམས་པ་ལྟ་བུའི་དཀྱིལ་འཁོར་གྱི་འཁོར་ལོ་སྐད་ཅིག་ལ་དམིགས་ལ། རང་གི་སྙིང་ག་ནས་འོད་འཕྲོས་རང་བཞིན་གྱི་གནས་ནས། དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའ་∶དཔག་ཏུ་མེད་པས་(《 ཞ 》《 ལུ 》 ཐམས་ཅད་ཀྱི་ )བསྐོར་བ་སྤྱན་དྲངས་ལ་མདུན་བསྐྱེད་ལ་བསྟིམ། ཡང་འོད་འཕྲོས་པས་འཇིག་རྟེན་སྐྱོང་བ་དང༌། འབྱུང་པོའི་ཚོགས་ཐམས་ཅད་བཀུག་པ། དཀྱིལ་འཁོར་གྱི་ཁོར་ཡུག་ཏུ་གནས་པར་བསྒོམས་ལ། སྔགས་གསུམ་གྱི་མཐར ༑ ཨི་དཾ་བ་ལིང་ཁ་ཁ་ཁཱ་ཧི་ཁཱ་ཧི་སརྦ་བིགྷྣཱན་ཤ་ཏྲཱུན་མཱ་ར་ཡ་ཧཱུྃ་ཕཊ། ཅེས་གསུམ་མམ་བདུན་གྱིས་དཀྱིལ་འཁོར་གྱི་ལྷ་རྣམས་དང༌། ཨོཾ་ཨོཾ་བྷུ་ཙ་ར་ནཾ་ཡ་སཏྭ་ལ་ཙ་ར་ནཾ་མན་ཁ་ཙ་ར་ནི། ཏ་པཱུརྦ་ཨདྷི་གྷ་ནཾ། ཀ་ད་ཀྵི་ནི། ཨ་དི་གྷ་ནཾ། ཧཱུྃ་པཤྩི་མ་ཨ་དྷི་ག་ནི་ཕཊ། ཨུཏྟ་ར་ཨ་དྷི་གྷ་ནཾ། ཨོཾ་ཨི་ཧྲཱིཿ ཡཥྟྲིཿ ཡཥྟྲིཿ བ་ཝི་ཀུ་ཀྲྀ་ཨི་ཏ་ཨ། ན་ནི་ནཱ་བ་ཧཱུྃ་བྷོ། ཕཊ་སརྦ་བྷཱུ་ཏེ་བྷྱ་ཨི་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་ཧཱུྃ་ཕཊ། ཅེས་པ་ (《 ཞ 》+ གསུམ་མམ་ )བདུན་གྱིས་འཇིག་རྟེན་པ་རྣམས་ལ་ཕུལ་ལ། མཆོད་ཅིང་བསྟོད་ནས་ཕྲིན་ལས་བཅོལ་ལ་དངོས་གྲུབ་གནང་བར་བསམས་ནས། བཟོད་པར་གསོལ་ལ་གཤེགས་སུ་གསོལ་ཏེ་གཏོར་མ་གཏོང་ངོ༌།(《

ཞ 》《 ལུ 》+ གཏོར་མའི་རྣལ་འབྱོར་རོ། )།དེ་ནས་གཏོར་མ་ལྟར་ཁ་ཟས་(《 ལུ 》+ གཏོར་མ་ལྟར་ )བྱིན་གྱིས་བརླབས་ལ ༑ རང་རྡོ་རྗེ་འཇིགས་བྱེད་དུ་མོས་ཏེ། ལྟེ་བར་གཏུམ་མོའི་མེ་འབར་བའི་མེ་ལྕེའི་ཁྲོད་ན། སྙིང་གར་ལྷ་བཞི་བཅུ་ཞེ་དགུའི་དཀྱིལ་འཁོར་གཙོ་བོའི་རིགས་བདག་ཏུ་བླ་མ་བཞུགས་པ་དང༌། ལྟོ་བར་འཇིག་རྟེན་སྐྱོང་བ་དང༌། འབྱུང་པོའི་ཚོགས་མ་ལུས་པ་དམིགས་ཤིང༌། ལག་པ་གཉིས་དགང་བླུགས་ཀྱིས། བཟའ་བཏུང་རྣམས་བསྲེག་རྫས་ཀྱི་ཚུལ་དུ་དམིགས་ལ།(《 ཞ 》《 ལུ 》+ ཁ་ )མེའི་ཐབ་ཁུང་དུ་ཕུལ་བས། འཁོར་འདས་ཀྱི་ལྷ་རྣམས་མཉེས་པར་བསམ་ཞིང༌། སྡང་ཞེན་མེད་པར་ལོངས་སྤྱད་དོ། ཁ་ཟས་ཀྱི་རྣལ་འབྱོར་རོ། །དེ་ནས་སྤྱོད་ལམ་ལ་འཇུག་པའི་ཚེ ༑ རྟེན་དང་བརྟེན་པར་བཅས་པའི་དཀྱིལ་འཁོར་གསལ་བཏབ་ནས། སྲུང་བའི་འཁོར་ལོ་མི་མཐུན་པའི་ཕྱོགས་ལས་རྣམ་པར་རྒྱལ་བ། གཞལ་ཡས་ཁང་ལམ་གྱི་ཆོས་རྣམ་པར་དག་པ། ལྷ་རྣམས་འབྲས་བུ་སངས་རྒྱས་ཀྱི་ཡེ་ཤེས་དང༌། ཡོན་ཏན་དང་ཕྲིན་ལས་རྣམ་པར་དག་པ། བཅོམ་ལྡན་འདས་ནི་འདོད་ཆགས་དག་ཅིང་འདུལ་བའི་ཕྱིར། ལིདྒ་གྱེན་དུ་རྒྱས་པ། ཞེ་སྡང་དག་ཅིང་འདུལ་བས་(《 ཞ 》《 ལུ 》+ ཁྲོ་བོ་ཆེན་པོའི་སྐུ། གཏི་མུག་དག་ཅིང་འདུལ་བས་ཁ་དོག་དང་དབྱིབས་དང་མཚན་མས་བརྗིད་པ། བདུད་རྩི་ལྔ་དང་འབྱུང་བ་བཞིའི་རླུང་རྣམ་པར་དག་པས་ཞལ་དགུ། ཀཱ་ལི་རྣམ་པར་དག་པས་ )ཕྱག་སུམ་ཅུ་སོ་བཞི། ཨཱ་ལི་རྣམ་པར་དག་པས་ཞབས་བཅུ་དྲུག སངས་རྒྱས་ཀྱི་ཡོན་ཏན་ (《 ཞ 》《 ལུ 》+ ཡོངས་སུ )རྫོགས་པས་རྒྱན་ཐམས་ཅད་ཀྱིས་བརྒྱན་ཞིང༌། ཕྲིན་ལས་སྣ་ཚོགས་པས་སེམས་ཅན་གྱི་དོན་མཛད་པས་ཕྱག་མཚན་དང་གདན་སྣ་ཚོགས་པ་སྤྲུལ་པ་དུ་མ་འཕྲོ་བའོ། །ཞེས་དག་པ་དྲན་པར་བྱས་ནས། གཞལ་ཡས་ཁང་དང་འཁོར་རྣམས་རང་ལ་བསྡུས་ལ། བདག་དང་སྣང་བ་ལྷ། བརྗོད་པ་དང་གྲག་པ་སྔགས། སེམས་ཀྱི་རྣམ་པར་རྟོག་པ་ཡེ་ཤེས་ཀྱི་ཆོ་འཕྲུལ་དུ་དམིགས་ཏེ། སྣང་བ་སྣ་ཚོགས་སུ་སྣང་བ་སྤྲུལ་པའི་སྐུ། རང་བཞིན་སྟོང་པ་ཆོས་ཀྱི་སྐུ།

ངོ་བོ་ཟུང་འཇུག་ལོངས་སྐུར་དམིགས་ཏེ། སྡང་བ་དང༌། ཞེན་པ་དང༌། དོགས་པ་མེད་པའི་ཚུལ་གྱིས་ཅི་བདེ་བར་སྤྱད་དོ། །སྤྱོད་ལམ་གྱི་རྣལ་འབྱོར་རོ། །དེ་ནས་ནུབ་མོ་གཉིད་ལོག་པའི་ཚེ། ལྷ་རྣམས་བསྡུས་ནས་སྟོང་པ་ཉིད་ཀྱི་ངང་ལ་ཉལ་ལོ། ། གཉིད་སད་པའི་ཚེ།(《 ཞ 》《 ལུ 》+ ཆུ་ལས་ )ཆུ་བུར་རྡོལ་བའི་ཚུལ་གྱིས་རྟེན་དང་བརྟེན་པར་བཅས་པའི་དཀྱིལ་འཁོར་དང༌། སྣོད་བཅུད་ཐམས་ཅད་གསལ་བར་དམིགས་ལ་ལྡང་ངོ༌། ཁྲུས་ནི་དབང་གི་སྐབས་དང་འདྲ་བ་ཉིད་དོ། །བསྐྱེད་པའི་རིམ་པ་ཡན་ལག་དང་བཅས་པའོ། །རྫོགས་པའི་རིམ་པ་ནི། སློབ་དཔོན་ཀླུ་སྒྲུབ་ཀྱི་ཞལ་སྔ་ནས། ཇི་ལྟར་དབུགས་ནི་མེ་ལོང་ལ། །རང་ཉིད་ངེས་པར་ཐིམ་པ་ལྟར ༑ ༑ དེ་བཞིན་རྣལ་འབྱོར་ཡང་དག་མཐའ། །ཡང་དང་ཡང་དུ་མངོན་དུ་བྱེད།། ཅེས་འབྱུང་བ་ལྟར། རང་གི་སྙིང་ག་ནས་འཕྲོས་པའི་འོད་ཀྱི་སྤྲོ་བསྡུས། སྣོད་བཅུད་དང་དཀྱིལ་འཁོར་རྣམས་གསལ་བ་དང༌། གཡོ་བ་དང༌། རིམ་གྱིས་བསྡུ་བ་བྱས་ནས་མཐར་སྟོང་པ་ཉིད་ལ་ཞུགས་ཏེ། འོད་གསལ་གྱི་ངང་ལ་མཉམ་པར་བཞག་གོ །རྫོགས་པའི་རིམ་པའོ། །དེ་ནས་རྫོགས་རིམ་ལས་ལངས་ནས། བསྐྱེད་རིམ་ལ་འཇུག་པའི་ཚེ། ཇི་ལྟར་ཆུ་ཀླུང་དྭངས་པ་ལས། །ཉ་དག་ཡོངས་སུ་འཕར་བ་ལྟར། །དེ་བཞིན་ཐམས་ཅད་སྟོང་པ་ལས། །སྒྱུ་འཕྲུལ་དྲ་བ་བཞེངས་པར་མཛད། །ཅེས་པའི་ཚུལ་གྱིས་སྐད་ཅིག་གིས་ལྷའི་སྐུ་སྒྱུ་འཕྲུལ་དྲ་བར་བཞེངས་ནས། རྣལ་འབྱོར་གཞན་ལ་འཇུག་པར་བྱའོ། །རྫོགས་པའི་རིམ་པ་མཚམས་སྦྱོར་དང་བཅས་པའོ། །ལས་ཚོགས་ཀྱི་ཆོ་ག་ཞིབ་མོ་ནི་གཞུང་གཞན་དུ་ཤེས་པར་བྱའོ། །བརྒྱུད་པའི་རིམ་པ་ནི། འཇམ་དཔལ། ཡེ་ཤེས་ཀྱི་མཁའ་འགྲོ་མ

༑ སློབ་དཔོན་ལ་ལི་ཏ་བཛྲ། ཨ་མོ་གྷ་བཛྲ་∶ཆེ་བ(《 ཞ 》 - ཆེ་བ )། ཨ་མོ་གྷ་བཛྲ་ཆུང་བ། བླ་མ་སྐྱོ་འོད་འབྱུང༌། རྩང་ཡང་དག་འབར། ཡང་དག་རྡོ་རྗེ། རྔོག་རྡོ་རྗེ་རྒྱལ་པོ། གཟེ་པ་དོན་གྲུབ་ཡེ་ཤེས། ཁམས་སྟོན་ཤཱཀྱ་རྡོ་རྗེ། སློབ་དཔོན་སངས་རྒྱས་འབུམ་རྣམས་སོ། །ཞི་བའི་མཐར་ཐུག་འཇམ་པའི་དཔལ་ཡིན་ཏེ། །དྲག་པོའི་མཐར་ཐུག་རྡོ་རྗེ་འཇིགས་བྱེད་དཔལ། །གཉིས་ཀའང་ཟུང་འཇུག་བདེ་བའི་མཐར་ཐུག་དཔལ། །ཆོས་ཚུལ་འདི་ན ི་ཐབས་ ཀྱི་མཐར་ཐུག་ཡིན། །དེ་འདྲ་བདག་གིས་རྣམ་པར་བསྡེབས་པ་ཡི། །དགེ་བས་ཟུང་འཇུག་ཆེན་པོའི་དཔལ་ཐོབ་ནས།། སྲིད་ཞིར་གནས་པའི་འབྱུང་པོ་མ་ལུས་པ། །ཟུང་འཇུག་བདེ་བའི་དཔལ་ལ་འགོད་པར་ཤོག །རྡོ་རྗེ་འཇིགས་བྱེད་རྟོག་པ་ནི། །སུམ་བརྒྱ་པ་སྟེ་འཇམ་དཔལ་གྱི། ། རྒྱུད་ལས་དཔལ ་གྱི་ སྒྲུབ་པའི་ཐབས། །ཅུང་ཟད་ཙམ ་ཞིག་ ཕྱུང་ནས་བཏུས། །ཞེས་ གསུངས་པའི་ཚུལ་གྱིས་རྡོ་རྗེ་འཇིགས་བྱེད་ཀྱི་རྟོག་པ་རྒྱས་པ་ལས། སྒྲུབ་པའི་ ཐབས་རྒྱ་ཆེར་གསུངས་པའི་དོན། ཕྱག་རྒྱ་ཆེན་པོ་མཆོག་གི་དངོས་གྲུབ་བརྙེས་ པའི་སློབ་དཔོན་ལ་ལི་ཏ་བཛྲས་མཛད་པའི་གཞུང་ཉམས་སུ་བླང་བའི་ཚུལ་(《 ཞ 》《 ལུ 》+ གོ་ )བདེ་བར་བཀྲོལ་བ་འདི་ནི། སྔགས་འཆང་བའི་དགེ་སློང་འཕགས་ པས་ཤིང་མོ་ཕག་གི་ལོ་ཐ་སྐར་གྱི་ཟླ་བའི་ཚེས་བརྒྱད་ལ། མདོ་ཁམས་ཀྱི་སའི་ཆ་ཙོམ་མདོ་གནས་གསར་ཞེས་བྱ་བར་སྦྱར་བའི་ཡི་གེ་པ་ནི་ཟི་སྟོན་གཞོན་ནུ་དཔལ་ལོ ༑༑ ༑༑ ཆོས་ རྒྱལ་འཕགས་པའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 100PAGE 99 EMBED CorelDRAW.Graphic.9 EMBED CorelDRAW.Graphic.9 