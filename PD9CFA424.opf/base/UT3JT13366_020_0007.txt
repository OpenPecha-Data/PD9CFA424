བསྒྲུབ་པའི་ཕྱིར། ཆོ་གའི་རིམ་པ་ལས་ཀྱི་ཡན་ལག་དུ་མ་དང་བཅས་པ་ནི་གཞན་དུ་ཤེས་པར་བྱའོ། །འདིའི་གཟུངས་རྣམས་བྱ་བའི་རྒྱུད་ཀྱི་ཁོངས་སུ་འདུ་ཞིང་དེ་དག་གི །སྣ་ཚོགས་ཆོ་གའི་ལས་ཀྱི་རིམ་པ་སོ་སོར་གནས་མོད་དེ་ལྟ་ནའང༌། ། བླ་མ་རྒྱུད་པ་མན་ངག་རིམ་པས་རྣལ་འབྱོར་རྒྱུད་ཀྱི་རྗེས་འབྲངས་ནས། །ལྷ་མོ་རྣམ་ལྔ་བསྡུས་པའི་སྒྲུབ་ཐབས་ཁོ་བོས་དེང་འདིར་བསྟན་ཟིན་ཏོ། །དགེ་བ་གང་ཞིག་ནམ་མཁའི་ངོས་ལྟར་རྒྱ་ཆེར་ཡངས་པ་གང་བསྐྲུན་པས། །སྡུག་བསྔལ་རྦ་ཀློང་རྣམ་པར་འཁྲུགས་པའི་སྲིད་པའི་མཚོ་ལས་འགྲོ་བ་ཀུན། །རབ་ཏུ་བསྒྲལ་ནས་ཡོན་ཏན་ནོར་བུས་རྣམ་པར་བཀྲ་བ་ཐར་བ་ཡི། །གླིང་མཆོག་དམ་པར་སྟོབས་བཅུའི་སྟོབས་ལྡན་བསྙེངས་བྲལ་མཆོག་ལ་འགོད་པར་ཤོག །བསྲུང་བ་ལྔའི་སྒྲུབ་པའི་ཐབས་འདི་ནི་ཆོས་ཀྱི་རྗེ་ས་སྐྱ་པཎྜི་ཏ་ཆེན་པོའི་ཞབས་རྡུལ་སྤྱི་བོས་ལེན་པའི་དགེ་སློང་འཕགས་པ་ཞེས་བྱ་བས། ཤིང་མོ་ཡོས་བུའི་ལོ་གདུ་བུའི་ཟླ་བ་ལ་སྦྱར་བ་རྫོགས་སོ། །མངོན་པར་རྟོགས་པ་སྟེ་གཉིས་པའོ།། །།༄༅། །བསྟོད་པ་བཞུགས། །

༄༅། །བསྲུང་བ་ལྔའི་ལྷ་མོ་ལ་བསྟོད་པ་ཞེས་བྱ་བ། རྗེ་བཙུན་རིག་པའི་རྒྱལ་མོ་རྣམས་ལ་ཕྱག་འཚལ་ལོ། །འགྲོ་ཀུན་དགའ་མཛད་ཐུགས་རྗེའི་རྒྱལ་མཚན་རྩེར། །ཡོན་ཏན་ནོར་བུ་གདུལ་བྱའི་དཔལ་གྱུར་པ། །བླ་མ་བཟང་པོའི་ཞབས་ལ་གུས་བཏུད་དེ། །རིག་པའི་རྒྱལ་མོ་རྣམས་ལ་བསྟོད་པར་བགྱི། ། གཟུགས་ཕུང་གནས་གྱུར་གཏི་མུག་རྣམ་དག་པ། །མེ་ལོང་ཡེ་ཤེས་རང་བཞིན་ལྷ་མོའི་སྐུ། །རྒྱལ་བ་ཀུན་གྱི་སྐུ་ཡི་རིགས་ལས་བྱུང༌། །སོ་སོར་འབྲང་མའི་ཞབས་ལ་ཕྱག་འཚལ་ལོ། །སྟོན་ཟླ་ལྟར་གསལ་ཞལ་བཞི་ཕྱག་བརྒྱད་མ། །གཡས་ཞལ་ཆར་སྤྲིན་ལྟ་བུར་ཆེར་གནག་ཅིང༌། །རྒྱབ་ཞལ་གསེར་མདོག་གཡོན་ཞལ་ཛ་བའི་མདངས ༑ ༑ གཙུག་ཏོར་མཆོད་རྟེན་གྱིས་བརྒྱན་ཕྱག་འཚལ་ལོ། །རིན་ཆེན་གྱིས་སྤྲས་བཅུ་དྲུག་ལོན་པའི་ཚུལ། །འཁོར་ལོ་རྡོ་རྗེ་མདའ་དང་རལ་གྲི་གཡས། ། ཞགས་པ་རྩེ་གསུམ་གཞུ་དང་དགྲ་སྟ་རྣམས། །གཡོན་གྱི་ཕྱག་ན་བསྣམས་ལ་ཕྱག་འཚལ་ལོ། །གདོང་བཞི་ཞི་བ་དགའ་བྱེད་གོས་སེར་ཅན། །མཁའ་ལྡིང་ཀླུ་དབང་གནོད་སྦྱིན་དྲི་ཟ་དང༌། །མི་འམ་ཅི་ཡི་ཚོགས་ཀྱིས་གུས་མཆོད་མ། །བྱང་ཆུབ་ཤིང་དྲུང་བཞུགས་ལ་ཕྱག་འཚལ་ལོ། །ཉོན་མོངས་ཞགས་པའི་འཆིང་བ་གཅོད་མཛད་ཅིང༌། །གཞན་གྱི་སྔགས་དང་ཕྱག་རྒྱ་རྫས་སྦྱོར་དང༌། །བྱད་སྟེམས་འབྱེད་དང་དྲག་ཤུལ་ལས་རྣམས་ཀུན། །རབ་ཏུ་འཇོམས་མ་ཁྱོད་ལ་ཕྱག་འཚལ་ལོ ༑ ༑ དཀོན་མཆོག་མཆོད་ལ་མངོན་པར་བརྩོན་པ་དང༌། །བརྩེ་བས་གཞན་དོན་གཅིག་ཏུ་ལྷུར་ལེན་ཞིང༌། །ཐེག་པ་མཆོག་གི་བརྟུལ་ཞུགས་འཛིན་པ་རྣམས། ། ཡོངས་སུ་སྐྱོང་བ་ཁྱོད་ལ་ཕྱག་འཚལ་ལོ། །རྣམ་ཤེས་གནས་གྱུར་ཞེ་སྡང་རྣམ་དག་པ། །ཆོས་དབྱིངས་ཡེ་ཤེས་རང་བཞིན་ལྷ་མོའི་སྐུ། །རྒྱལ་བ་ཀུན་གྱི་ཐུགས་ཀྱི་རིགས་ལས་བྱུང༌། །སྟོང་ཆེན་རབ་འཇོམས་ཞབས་ལ་ཕྱག་འཚལ་ལོ། །ནམ་མཁའི་མདངས་ལྡན་ཞལ་བཞི་ཕྱག་བརྒྱད་མ། །གཡས་ཞལ་ཀུནྡ་ལྟར་དཀར་རྒྱབ་ཞལ་སེར། །གཡོན་ཞལ་ལྗང་(《 ཞ 》 དམར་ ) ཞིང་ཞལ་རེར་སྤྱན་གསུམ་ལྡན།

། རྔམ་པའི་སྒྲ་དབྱངས་སྒྲོགས་ལ་ཕྱག་འཚལ་ལོ། །རྡོ་རྗེ་ལྕགས་ཀྱུ་མདའ་དང་རལ་གྲི་གཡས། །ཞགས་པ་དང་བཅས་སྡིགས་འཛུབ་དགྲ་སྟ་གཞུ། །རིན་ཆེན་འབར་བ་གཡོན་པའི་ཕྱག་ན་བསྣམས། །སྟག་དང་སྦྲུལ་གྱི་བརྒྱན་ལ་ཕྱག་འཚལ་ལོ། ། ཉི་མར་རོལ་པས་བགེགས་དང་འབྱུང་པོ་མནན། །མ་མོ་བདུན་དང་སྲིན་མོ་ཤ་ཟ་མོ ༑ ༑ གནོད་སྦྱིན་མོ་རྣམས་རབ་ཏུ་སྐྲག་མཛད་པ། །ཏཱ་ལའི་ཤིང་དྲུང་བཞུགས་ལ་ཕྱག་འཚལ་ལོ། །རླུང་དང་བད་ཀན་མཁྲིས་པའི་ནད་སེལ་ཞིང༌། །ཐོག་དང་སེར་བ་རླུང་སོགས་གནོད་པ་འཇོམས། །དུས་མིན་འཆི་བ་ངེས་པར་ཟློག་མཛད་པ ༑ ༑ འཇིགས་བྱེད་ཁྲོ་མོའི་ཞབས་ལ་ཕྱག་འཚལ་ལོ། །ཚོར་བ་གནས་གྱུར་སེར་སྣ་རྣམ་དག་པ། །མཉམ་ཉིད་ཡེ་ཤེས་རང་བཞིན་ལྷ་མོའི་སྐུ། །རྒྱལ་བ་ཀུན་གྱི་ཡོན་ཏན་རིགས་ལས་བྱུང༌། །རྨ་བྱ་ཆེན་མོའི་ཞབས་ལ་ཕྱག་འཚལ་ལོ། །གསེར་བཟངས་མདོག་མཚུངས་ཞལ་གསུམ་ཕྱག་བརྒྱད་མ། །གཡས་ཞལ་མིག་སྨན་ལྟར་གནག་གཡོན་པ་དམར། །པདྨ་ཟླ་བར་སེམས་དཔའི་སྐྱིལ་ཀྲུང་བཞུགས། ། སྣ་ཚོགས་རྒྱན་གྱིས་སྤྲས་ལ་ཕྱག་འཚལ་ལོ། །མཆོག་སྦྱིན་བུམ་པ་འཁོར་ལོ་རལ་གྲི་གཡས། །དགེ་སློང་དང་བཅས་ལྷུང་བཟེད་རྨ་བྱའི་སྒྲོ། །སྣ་ཚོགས་རྡོ་རྗེས་མཚན་པའི་བུམ་པ་དང༌། །རྒྱལ་མཚན་གཡོན་པས་བསྣམས་ལ་ཕྱག་འཚལ་ལོ།། བདེན་པ་གྲུབ་པའི་དྲང་སྲོང་རྣམས་ཀྱིས་མཆོད། །སྲིན་མོའི་ཚོགས་འཇོམས་ཀླུ་རྣམས་སྐྲག་མཛད་ཅིང༌། །ལྷ་མ་ཡིན་རྣམས་ཀུན་ཏུ་རྨོངས་བྱེད་པ། །མྱ་ངན་མེད་པའི་ཤིང་དྲུང་བཞུགས་ལ་འདུད། །བརྟན་དང་གཡོ་བའི་དུག་རྣམས་རབ་འཇོམས་ཤིང༌། །དམོད་པའི་མདའ་དང་འཕྲུལ་འཁོར་འཇིགས་པར་བྱེད། །སྒྲུབ་པོ་དྲི་མེད་བདེ་ལ་འགོད་མཛད་པ། །རིག་སྔགས་རྒྱལ་མོའི་ཞབས་ལ་ཕྱག་འཚལ་འདུད ༑ ༑ འདུ་ཤེས་གནས་གྱུར་འདོད་ཆགས་རྣམ་དག་པ། །ཀུན་རྟོག་ཡེ་ཤེས་རང་བཞིན་ལྷ་མོའི་སྐུ། །རྒྱལ་བ་ཀུན་གྱི་གསུང་གི་རིགས་ལས་བྱུང༌། །གསང་སྔགས་རྗེས་སུ་འཛིན་ལ་ཕྱག་འཚལ་ལོ། །པདྨ་རཱ་གའི་མདངས་ལྡན་ཞལ་གསུམ་མ

༑ ༑ གཡས་གནག་གཡོན་པ་ཀུནྡ་ཟླ་བའི་མདོག །སྤྱན་གསུམ་པདྨ་རྒྱས་འདྲས་འགྲོ་ལ་གཟིགས། །རིན་ཆེན་རྒྱན་གྱིས་མཛེས་ལ་ཕྱག་འཚལ་ལོ། །བཅུ་གཉིས་ཕྱག་གི་དང་པོ་ཆོས་འཆད་ཚུལ། །གཉིས་པ་མཉམ་བཞག་མཆོག་སྦྱིན་མི་འཇིགས་སྦྱིན། །རྡོ་རྗེ་མདའ་གཡས་གཡོན་པ་སྡིགས་འཛུབ་ཞགས། །བུམ་པ་སྙེམ་མ་གཞུ་ཡིས་བྲེལ་ལ་འདུད། །འཇིག་རྟེན་སྐྱོང་བ་རྣམས་ཀྱིས་ཞབས་མཆོད་ཅིང་ ༑ ༑ རྒྱལ་ཆེན་བཞི་ཡིས་རྟག་ཏུ་རིམ་གྲོར་བྱེད། །རིག་པ་འཛིན་པ་རྣམས་ཀྱིས་གུས་བཏུད་པ། །ཤིར་ཤིའི་ཤིང་དྲུང་བཞུགས་ལ་ཕྱག་འཚལ་ལོ། །ཡེ་ཤེས་སྒྱུ་མའི་སྤྲུལ་པས་རྣམ་རོལ་ཞིང༌། །སྔགས་ཀྱི་སྦྱོར་བས་འགྲོ་བ་ཡོངས་སུ་འཛིན།། ལྷ་དང་ལྷ་མིན་ཀླུ་དབང་ཚོགས་རྣམས་ཀུན། །དབང་དུ་མཛད་པ་ཁྱོད་ལ་ཕྱག་འཚལ་ལོ། །འདུ་བྱེད་གནས་གྱུར་ཕྲག་དོག་རྣམ་དག་པ། །བྱ་གྲུབ་ཡེ་ཤེས་རང་བཞིན་ལྷ་མོའི་སྐུ། །རྒྱལ་བ་ཀུན་གྱི་ཕྲིན་ལས་རིགས་ལས་བྱུང༌། །བསིལ་བའི་ཚལ་གྱི་ཞབས་ལ་ཕྱག་འཚལ་ལོ། །ཞལ་གསུམ་ཕྱག་དྲུག་མརྒད་མདོག་མཚུངས་པ ༑ ༑ གཡས་དཀར་གཡོན་ཞལ་ཀརྞི་ཀ་ཡི་མདོག །རིན་ཆེན་འོད་འཕྲོས་དུ་མས་རྣམ་པར་བརྒྱན། །སྒེག་པའི་ཚུལ་འཆང་ཁྱོད་ལ་ཕྱག་འཚལ་ལོ། །ཕྱག་གཡས་མི་འཇིགས་སྦྱིན་དང་རྡོ་རྗེ་མདའ། །གཡོན་པས་ཞགས་པ་དང་བཅས་སྡིགས་མཛུབ་དང༌། །རིན་ཆེན་རྒྱལ་མཚན་དང་ནི་གནམ་རུ་འཛིན། །དཔའ་མོ་དགྱེས་དགུར་སྤྱོད་ལ་ཕྱག་འཚལ་ལོ། །ལྷ་དང་གྲུབ་པ་རིག་འཛིན་གྱི་མཆོད་ཅིང་ ༑ ༑ སྨྱོ་བྱེད་བརྗེད་བྱེད་ལ་སོགས་འབྱུང་པོའི་ཚོགས། །ཀུན་ཏུ་སྐྲག་མཛད་བྱ་ཡི་གདོན་རྣམས་འཇོམས། །ཙམ་པའི་ཤིང་དྲུང་བཞུགས་ལ་ཕྱག་འཚལ་ལོ། ། ཞི་དང་རྒྱས་དང་དབང་དང་དགུག་པ་དང༌། །བསྐྲད་དང་དབྱེ་དང་གསད་ལ་སོགས་པ་ཡི། །ལས་རྣམས་ཐམས་ཅད་སོ་སོར་སྩོལ་མཛད་པ། །དོན་ཀུན་སྒྲུབ་བྱེད་མ་ལ་ཕྱག་འཚལ་ལོ། །མཆོག་ཏུ་དད་པའི་ཡིད་ཀྱིས་བསྐུལ་གྱུར་ནས། ། རབ་ཏུ་སྔགས་པའི་སྒྲ་དབྱངས་བསྒྲགས་པ་ལས། །ཉེ་བར་བསྐྲུན་པའི་དགེ་བའི་རྩ་བ་དེས།

།བསྟོད་བྱའི་ཡོན་ཏན་བདག་ལ་རྫོགས་གྱུར་ཅིག །གང་གིས་ཚུལ་འདིས་རྟག་ཏུ་བསྟོད་བྱེད་ན། །དེ་ཡི་རྒྱུད་ལ་ལྷ་མོ་དེ་དག་གི །ཡེ་ཤེས་གཟིགས་པའི་དམ་པ་འཇུག་གྱུར་ཅིང༌། །ཕྱོགས་རྣམས་ཀུན་ལ་རྟག་ཏུ་རྒྱལ་བར་འགྱུར། ། བསྟོད་ཚིག་འདི་ནི་བློ་གྲོས་རྒྱལ་མཚན་དཔལ། །བཟང་པོས་མེ་སྦྲུལ་ནག་པའི་ཟླ་བ་ཡི། །ཚེས་བཅུའི་ཉིན་པར་མི་དབང་ག་(《 ཞ 》《 ལུ 》 གོ་ ) པེ་ལའི། །ཕོ་བྲང་ཆེན་པོ་ལེགས་པར་སྦྱར་བའོ། །ལྷ་མོ་ལྔའི་བསྟོད་པ་སྟེ་གསུམ་པའོ།། །།༄༅། །དཀྱིལ་འཁོར་གྱི་ལྷ་ཚོགས་ལ་བསྟོད་པ་བཞུགས། ། ༄༅། །བསྲུང་བ་ལྔའི་དཀྱིལ་འཁོར་གྱི་ལྷ་ཚོགས་ཀྱི་བསྟོད་པ་ཞེས་བྱ་བ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །རང་བཞིན་དག་པ་ཉིད་ལས་བྱུང་ ༑ ༑ རྡོ་རྗེ་སེམས་དཔའི་བདག་ཉིད་མཆོག །དུང་དང་ཀུནྡའི་མདོག་དང་མཚུངས ༑ ༑ སོ་སོར་འབྲང་མར་ཕྱག་འཚལ་བསྟོད། ཁ་དོག་ནག་མོ་མི་བཟད་འཇིགས ༑ ༑ རྔམ་ཞིང་ཞལ་འགྱུར་ཁྲོ་བག་ཅན། །གདུལ་དཀའི་འབྱུང་པོ་ཡང་དག་འདུལ། །རྡོ་རྗེ་ཁྲོ་མོར་ཕྱག་འཚལ་བསྟོད། །ལྷ་མོ་ཡེ་ཤེས་ལས་བྱུང་ཆེ། ། གསེར་གྱི་འོད་ལྟར་རབ་འབར་བའི། །རྨ་བྱ་ཆེ་ལ་རབ་དད་པས། །རིག་པའི་རྒྱལ་མོར་ཕྱག་འཚལ་བསྟོད། །པདྨ་ཁ་བྱེའི་ཞལ་མངའ་མ། །ཞལ་མཛེས་མ་ལ་སྤྱན་ཡངས་ཤིང༌། །པདྨ་རཱ་ག་ལྟར་དམར་བའི། །འགྲོ་བའི་མར་གྱུར་ཕྱག་འཚལ་བསྟོད ༑ ༑ མཐིང་ཁ་མཛེས་པའི་འོད་དང་མཚུངས། །འདོད་པའི་འདོད་ཆགས་ཀྱིས་སྒེག་མ། །དུག་རྣམས་འཇོམས་པར་བྱེད་པ་མོ། །སྐུ་མཛེས་མ་ལ་ཕྱག་འཚལ་བསྟོད། །ཕྱོགས་སྐྱོང་རྣམས་ལ་བསྟོད་པ་ནི། གཟི་བརྗིད་ལྡན་ཞིང་དཔལ་དང་ལྡན། །སྡེ་ཆེན་སྟོབས་ཀྱང་ཆེ་བ་སྟེ། །ཀུན་ནས་རང་ཕྱོགས་ལེགས་སྐྱོང་བའི ༑ ༑ ཕྱོགས་སྐྱོང་རྣམས་ལ་ཕྱག་འཚལ་ལོ། །གླང་ཆེན་ས་སྲུང་བུ་ལ་ནི། ། རོལ་པས་བཞུགས་པའི་གསེར་མདོག་ཅན། །རྡོ་རྗེ་འཆང་བ་ལྷ་ཡི་རྗེ། །བརྒྱ་བྱིན་ལ་ཡང་ཕྱག་འཚལ་ལོ། །རྣམ་པར་བསྒྱིངས་པའི་མ་ཧེ་ལ། །མཉམ་པར་གནས་པ་ཨཉྫའི་མདོག །བེ་ཅོན་འཆང་བ་མ་མོའི་རྗེ།

།གཤིན་རྗེ་ལ་ཡང་ཕྱག་འཚལ་ལོ། །ཆུ་སྲིན་ལ་གནས་ཆུ་ཤེལ་མདོག །ནོར་བུ་དང་བཅས་གདེངས་ཀས་བརྒྱན ༑ ༑ སྦྲུལ་ཞགས་འཛིན་པ་ཀླུ་ཡི་རྗེ། །ཆུ་ཡི་ལྷ་ལ་ཕྱག་འཚལ་ལོ། །རྟ་མཆོག་གཞོན་པ་གསེར་མདོག་ཅན། །ནོར་བུས་མཚན་པའི་དབྱུག་ཏོ་དང༌། ། ནེའུ་ལེ་འཛིན་པ་གནོད་སྦྱིན་རྗེ། །ལུས་ངན་པོ་ལ་ཕྱག་འཚལ་ལོ། ཁྱུ་མཆོག་ལ་གནས་འཇིགས་ཆེན་པོ། །ཕྱུགས་བདག་ཆེན་པོ་ཀུནྡའི་མདོག །རྩེ་གསུམ་འཆང་བ་འབྱུང་པོའི་རྗེ། །དབང་ལྡན་ལ་ཡང་ཕྱག་འཚལ་ལོ། །ར་སྐྱེས་ཞོན་ཅིང་ཆེས་དམར་བ། །མཆོག་སྦྱིན་དབྱུ་གུ་བགྲང་ཕྲེང་དང༌། །གུནྡེ་འཛིན་པ་དྲང་སྲོང་རྗེ། ། མེ་ཡི་ལྷ་ལ་ཕྱག་འཚལ་ལོ། །གད་རྒྱངས་སྒྲོགས་པའི་རོ་ལངས་ལ། །བརྟན་པར་གནས་པ་ཆར་སྤྲིན་མདོག །རལ་གྲི་འཆང་བ་སྲིན་པོའི་རྗེ། །བདེན་བྲལ་ལ་ཡང་ཕྱག་འཚལ་ལོ། །ཤིན་ཏུ་རྩེན་པའི་རི་དྭགས་ཀྱི། །བཞོན་པ་ལ་གནས་མརྒད་མདོག ༑ བ་དན་འཛིན་པ་རིག་འཛིན་རྗེ། །རླུང་གི་ལྷ་ལ་ཕྱག་འཚལ་ལོ། །ངང་པའི་རྒྱལ་པོ་ལ་གནས་པ། །གསེར་མདོག་གདོང་བཞི་པདྨ་དང༌། །བགྲང་ཕྲེང་གུནྡེ་གླེགས་བམ་འཛིན། །སྐྱེ་རྒུའི་མེས་པོ་ལ་ཕྱག་འཚལ། །ཕག་ལ་ཞོན་ཅིང་བརྟན་པར་གནས། །ཤིན་ཏུ་འབར་བའི་གསེར་མདོག་ཅན། །བདུད་རྩིས་གང་བའི་བུམ་པ་འཛིན། །སྐྱེ་རྒུའི་མ་ལ་ཕྱག་འཚལ་ལོ། །དེ་ནས་གཟའ་དང་རྒྱུ་སྐར་རྣམས་ལ་བསྟོད་པ་ནི། རྒྱུ་སྐར་ཁྲོད་ན་ལེགས་རྒྱུ་ཞིང༌། །སྐྱེ་རྒུ་འགྲིབ་དང་འཕེལ་བ་དང༌། །བདེ་སྡུག་ལེགས་ཉེས་སྟོན་མཛད་པའི། །གཟའ་ཆེན་རྣམས་ལ་ཕྱག་འཚལ་ལོ། །ལི་ཁྲིའི་མདོག་མཚུངས་རབ་མཛེས་ཤིང༌། །ཤིང་རྟའི་དཀྱིལ་ (《 ཞ 》 སྟེང་ ) ན་ཉི་དཀྱིལ་བཞུགས། །པདྨ་དམར་པོའི་སྡོང་བུ་འཛིན། །གཟི་བརྗིད་མཐའ་ཡས་ལ་ཕྱག་འཚལ། །ཀུནྡ་ལྟར་དཀར་ཟླ་བ་ནི། །བསིལ་ཟེར་བྱེད་པའི་དབུས་ན་བཞུགས། །ཀུ་མུ་ཏ་ཡི་སྡོང་བུ་འཛིན། །ཞི་མཛད་དེ་ལ་ཕྱག་ འཚལ་ ལོ།། མིག་དམར་པདྨ་རཱ་གའི་མདོག །ར་སྐྱེས་ཞོན་ཞིང་ཁྲོ་ཚུལ་ཅན། །གྲི་གུག་དང་ནི་མི་མགོ་འཛིན།

།མཐུ་ཆེན་དེ་ལ་ཕྱག་འཚལ་ལོ། །གཟའ་ལྷག་མརྒད་ལྟར་ལྗང་ཞིང་ ༑ ༑ པདྨ་ལ་གནས་ཞི་བའི་སྐུ། །མཛེས་ཤིང་རབ་སྒེག་མདའ་གཞུ་འཛིན། ། བདེ་མཛད་དེ་ལ་ཕྱག་འཚལ་ལོ། །དྲང་སྲོང་ཕུར་བུ་གསེར་མདོག་ཅན། །གླང་ཆེན་སྟེང་ན་རོལ་པས་བཞུགས། །བགྲང་ཕྲེང་རིལ་བ་སྤྱི་བླུགས་འཛིན། །ཐུགས་རྗེ་ཅན་ལ་ཕྱག་འཚལ་ལོ། །པ་སངས་གངས་རིའི་མདོག་མཚུངས་པ། །པདྨ་ལ་གནས་བཞད་པའི་ཞལ། །ཤེལ་ཕྲེང་དང་ནི་རིལ་བ་འཛིན། །ཕན་མཛད་དེ་ལ་ཕྱག་འཚལ་ལོ། །སྤེན་པ་མིག་སྨན་ལྟར་གནག་ཅིང༌། །ལྟོ་འཕྱེ་ལ་ཞོན་འཇིགས་པའི་གཟུགས། །ཕྲེང་བ་དང་ནི་དབྱུ་གུ་འཛིན། །མཐུ་ཆེན་དེ་ལ་ཕྱག་འཚལ་ལོ།། ལྷ་མིན་དབང་པོ་སྒྲ་གཅན་ནི། །སྐུ་མདོག་དམར་ནག་འཇིགས་ཆེན་པོ། །ཕྱག་གཉིས་ཉི་མ་ཟླ་བ་འཛིན། །སྟོབས་ཆེན་དེ་ལ་ཕྱག་འཚལ་ལོ། །ཏོག་ནི་བྲག་རིའི་གདན་ལ་བཞུགས། ཁ་དོག་སྐྱ་བསངས་དྲག་པོའི་གཟུགས། །སྦྲུལ་ཞགས་དང་ནི་རལ་གྲི་འཛིན། །གཏུམ་ཆེན་དེ་ལ་ཕྱག་འཚལ་ལོ། །སྔོན་གྱི་ལེགས་སྤྱད་ལས་གྲུབ་ཅིང༌། །མཐུ་དང་རྫུ་འཕྲུལ་མཐའ་ཡས་པ། །རང་རང་ཕྱོགས་དང་དུས་སྐྱོང་བའི ༑ ༑ རྒྱུ་སྐར་རྣམས་ལ་ཕྱག་འཚལ་ལོ། །གང་དག་ཤར་གྱི་ཕྱོགས་གནས་པའི ༑ ༑ སྨིན་དྲུག་དང་ནི་སྣར་མ་དང༌། །མགོ་ལག་ནམ་སོ་རྒྱལ་སྐག་ལ། ། མཆོད་ཅིང་བསྟོད་དེ་ཕྱག་འཚལ་ལོ། །ལྷོ་ཡི་ཕྱོགས་ན་འཁོད་པ་ཡི། །མཆུ་དང་གྲེ་དབོ་མེ་བཞི་དང༌། ནག་པ་ས་རི་ས་ག་ལ། །མཆོད་ཅིང་བསྟོད་དེ་ཕྱག་འཚལ་ལོ ༑ ༑ གང་དག་ནུབ་ཀྱི་ཕྱོགས་གནས་པའི། །ལྷ་མཚམས་སྣྲོན་སྣྲུབས་ཆུ་སྟོད་དང་ ༑ ༑ ཆུ་སྨད་བྱི་བཞིན་གྲོ་བཞིན་ལ། །མཆོད་ཅིང་བསྟོད་དེ་ཕྱག་འཚལ་ལོ། ། བྱང་ཕྱོགས་གནས་པའི་མོན་གྲེ་དང༌། །མོན་གྲུ་ཁྲུམས་སྟོད་ཁྲུམས་སྨད་དང༌། ། ནམ་གྲུ་ཐ་སྐར་བྲ་ཉེ་ལ། །མཆོད་ཅིང་བསྟོད་དེ་ཕྱག་འཚལ་ལོ། །དེ་ནས་རྒྱལ་པོ་ཆེན་པོ་བཞི་ལ་བསྟོད་པ་ནི། རྒྱལ་པོ་ཆེན་པོ་གྲགས་དང་ལྡན། །ཕྱོགས་བཞི་སྐྱོང་ཞིང་དགྲ་རྣམས་འཇོམས། །སྡེ་དང་རྫུ་འཕྲུལ་སྟོབས་ཆེ་བའི།

།རྒྱལ་ཆེན་བཞི་ལ་ཕྱག་འཚལ་ལོ། །རྒྱལ་པོ་ཆེན་པོ་དཔལ་ལྡན་པ། །མརྒད་མདོག་མཚུངས་པི་ཝང་འཛིན ༑ ༑ དྲི་ཟ་རྣམས་ལ་དབང་མཛད་པ། །ཡུལ་འཁོར་སྲུང་ལ་ཕྱག་འཚལ་ལོ།། དཔའ་བོ་ཆེན་པོ་སྟོབས་པོ་ཆེ། ཁ་དོག་སྔོན་པོ་རལ་གྲི་འཛིན། །གྲུལ་བུམ་རྣམས་ལ་དབང་སྒྱུར་བ། །འཕགས་སྐྱེས་པོ་ལ་ཕྱག་འཚལ་ལོ། །མངའ་བདག་ཆེན་པོ་མཐུ་བོ་ཆེ། ཁ་དོག་དམར་སེར་སྦྲུལ་ཞགས་འཛིན། །ཀླུ་ཡི་ཚོགས་ལ་མངའ་མཛད་པ། །མིག་མི་བཟང་ལ་ཕྱག་འཚལ་ལོ། །སྡེ་དཔོན་ཆེན་པོ་གསེར་མདོག་ཅན ༑ ༑ བེ་ཅོན་དང་ནི་ནེའུ་ལེ་འཛིན། །གནོད་སྦྱིན་རྣམས་ལ་དབང་སྒྱུར་བ། ། རྣམ་ཐོས་སྲས་ལ་ཕྱག་འཚལ་ལོ།། །།ལྷ་མོ་ལྔའི་བསྟོད་པ་ནི། སློབ་དཔོན་ཤཱནྟི་པས་མཛད་པའི་བསྲུང་བའི་ཆོ་ག་ན་བཞུགས་ལ། ལྷག་མ་ནི་འཕགས་པས་སྦྱར་བའོ། །འཇིག་རྟེན་པའི་བསྟོད་པ་དང་བཅས་པ་སྟེ་བཞི་པའོ།། །།ཨོཾ་ཀཱརྟི་ཀཱ། རོ་ཧི་ཎི། མྲི་ག་ཤི་རཿ ཨརྡྲ། པུ་ནརྦ་སུ། པུ་ཥྱ། ཨཤླེ་ཥཱ། མ་གྷཱ། པཱུརྦ་ཕལྒུ་ཎི། ཨུཏྟ་ར་ཕལྒུ་ཎི། ཧསྟཱ། ཙི་ཏྲཱ། སྭསྟི། བི་ཤཱཁཱ། ཨ་ནུ་རཱ་ངྷ། ཛྱེཥྛ་མཱུ་ལ་པཱུརྦ་ཥ་ཌྷ། ཨུཏྟ་ར་ཥ་ཌྷ། ཤྲ་བ་ཎཱ། ཨ་བྷི་ཛི་ཏ། ངྷ་ནིཥྛཿ ཤ་ཏྲཱ་བྷཱི་ཥ ༑ པཱུརྦ་བྷ་དྲ་པ་དཱ། ཨུརྟ་ར་བྷ་དྲ་པ་དཱ། རེ་ཝ་ཏཱི། ཨ་སྭི་ནི། བྷ་ར་ཎཱི། མིང་གི་ཚིག་འདི་དག་གི་ཐོག་མར་ཨོཾ་དང༌། མཐར་སྭཱ་ཧཱ་སྦྱར་བས། སྔགས་ཀྱི་ཚིག་ཏུ་འགྱུར་རོ ༑༑ ༑༑ ༄༅། །ཕྱོགས་ཀྱི་གཏོར་མ་བཞུགས། ། ༄༅། །དེ་ནས་ཕྱོགས་ཀྱི་གཏོར་མ་གཏོང་བའི་ཕྱིར། ཤར་ཕྱོགས་ནས་ཡུལ་འཁོར་སྲུང༌། འཁོར་དང་བཅས་པ་ལ་གཏོར་མ་ཕུལ་ནས་འདི་སྐད་ཅེས་བརྗོད་པར་བྱའོ། །སྱཱདྱ་ཐེ་དན། ངྷཱ་རི་ཎི། ངྷཱ་རི་ཎི། པྲ་ངྷཱནྶ། ནི་བྷཉྫ་ནི། པྲ་བྷཉྫ་ནི ༑ བི་ངྷ་མ་ནི། ཀིཾ་པུ་རུ་ཥེ། ཤ་ཀ་ལེ། སཱ་ར་ཐེ། ཤཱུ་ལ་ངྷཱ་རི་ཎེ། ཤཱུ་ལ་དྷ་རེ། ཤུངྔྷ་ཙ་ར་ཎེ། གྷོ་ཥ་བ་ཏེ། ཤཱ་རཱ་གྲེ། ཤཱནྟི། ཆེ་གེ་མོ་ཤར་ཕྱོགས་སུ་བདེ་ལེགས་སུ་གྱུར་ཅིག་སྭཱ་ཧཱ། ཚངས་པ་དང་ནི་བརྒྱ་བྱིན་དང༌། །འཇིག་རྟེན་སྐྱོང་དང་དབང་ཕྱུག་ཆེ།

།གནོད་སྦྱིན་སྡེ་དཔོན་ཐམས་ཅད་དང༌། །འཕྲོག་མ་བུ་དང་བཅས་རྣམས་ཀྱིས། །བདག་གི་མེ་ཏོག་སྤོས་རྣམས་དང༌། །གཏོར་མ་འདི་ནི་བླང་བར་མཛོད ༑ ༑ དེ་རྣམས་ཀྱི་ནི་བརྩོན་འགྲུས་དང༌། །གཟི་བརྗིད་དབང་ཕྱུག་སྟོབས་ཀྱིས་ཀྱང༌། །ནད་རྣམས་ཐམས་ཅད་འཇོམས་གྱུར་ཅིག །ཆེ་གེ་མོ་ཤར་ཕྱོགས་སུ་བཀྲ་ཤིས་པར་གྱུར་ཅིག་སྭཱ་ཧཱ། དེ་ནས་ཚིག་འདིས་ཀྱང་གསོལ་བ་གདབ་པར་བྱའོ ༑ ༑ སྱཱདྱ་ཐེ་དན། ཨ་ཁེ། ན་ཁེ། བི་ན་ཁེ། བནྡྷེ། བ་ར་ཎེ། ཙ་པ་ལེ་བ་ཁེ། བ་ཁ་ནེ། ཨ་ཁེ་ལེ། ན་ཁི་ནེ། བ་ཧུ་ལེ་བྷ་གེབྷ་གནྡ་ལེ། བ་ཤེ་བ་ཤ་བ་ནི་སྭཱ་ཧཱ། རྒྱལ་པོ་ཆེན་པོ་ཡུལ་འཁོར་སྲུང་གི་མིང་དང༌། སྟོབས་དང༌། དབང་ཕྱུག་དང༌། བྱིན་གྱིས་ཆེ་གེ་མོའི་གདོན་ཐམས་ཅད་དང༌། གནོད་པ་ཐམས་ཅད་ལས་ཐར་བར་གྱུར་ཅིག་སྭཱ་ཧཱ། ལྷོ་ཕྱོགས་ནས་འཕགས་སྐྱེས་པོ་འཁོར་དང་བཅས་པ་ལ་གཏོར་མ་ཕུལ་ནས་འདི་སྐད་ཅེས་བརྗོད་པར་བྱའོ། །སྱཱདྱ་ཐེ་དན། ཤཱནྟི། ཤཱ་ར་བ་ཏི། ཀཱནྟི། ཀཱ་ར་ཝ་ཏི། ཀིཾ་ཀ་སི། ཀཱིངྐ་ར་ཏི། ཀིམྤ་ཏི། དྷཱ་ར་ཎི། བརྡྷ་ནི། བྷཱུ་མི་ངྷཱ་ར་ཎི། ཧི་མ་བ་ཏི། ཛྱོ་ཏིཤྩ་ར་ཎེ། མཱ་ལཱ་གྲི། ཆེ་གེ་མོ་ལྷོ་ཕྱོགས་སུ་བདེ་ལེགས་སུ་གྱུར་ཅིག་སྭཱ་ཧཱ། ཚངས་པ་དང་ནི་བརྒྱ་བྱིན་དང༌། །འཇིག་རྟེན་སྐྱོང་བ་དབང་ཕྱུག་ཆེ། །གནོད་སྦྱིན་སྡེ་དཔོན་ཐམས་ཅད་དང༌། །འཕྲོག་མ་བུ་དང་བཅས་རྣམས་ཀྱང༌། །བདག་གི་མེ་ཏོག་སྤོས་རྣམས་དང༌། །གཏོར་མ་འདི་ནི་བླང་བར་མཛོད། །དེ་རྣམས་ཀྱི་ནི་བརྩོན་འགྲུས་དང༌། །གཟི་བརྗིད་དབང་ཕྱུག་སྟོབས་ཀྱི་ཀྱང༌། །ནད་རྣམས་ཐམས་ཅད་འཇོམས་གྱུར་ཅིག །ཆེ་གེ་མོ་ལྷོ་ཕྱོགས་སུ་བཀྲ་ཤིས་པར་གྱུར་ཅིག་སྭཱ་ཧཱ། དེ་ནས་ཚིག་འདིས་ཀྱང་གསོལ་བ་གདབ་པར་བྱ་སྟེ། སྱཱདྱ་ཐེ་དན། ཁ་ཁ་ཁ་མེ། ཁ་ལ་ནེ། ཁ་ལོ་མེ། ཁ་ར་ལི། ཁ་ར་ལི། ཀ་ར་ཁེ། ཀ་ཤི་ནེ། ཀ་ར་ཏེ། ཀ་ལེ། ཀ་མཱ་ནི། བི་ངྷ་ལེ། བི་དྷེ་ཡ་ཤ བ་ཏི་ཤ་མི། ཤ་མ་ནི་སྭཱ་ཧཱ། རྒྱལ་པོ་ཆེན་པོ་འཕགས་སྐྱེས་པོའི་མིང་དང༌། སྟོབས་དང༌། དབང་ཕྱུག་དང༌།

བྱིན་གྱིས་ཆེ་གེ་མོའི་གདོན་དང་གནོད་པ་ཐམས་ཅད་ཞི་བར་གྱུར་ཅིག་སྭཱ་ཧཱ། དེ་ནས་ནུབ་ཕྱོགས་སུ་མིག་མི་བཟང་འཁོར་དང་བཅས་པ་ལ་གཏོར་མ་ཕུལ་ནས་འདི་སྐད་ཅེས་བརྗོད་པར་བྱའོ། །སྱཱདྱ་ཐེ་དན། པརྞི་བ་རཱ་གྲེ། བ་ལ་བ་ཏི། བ་ལི་ནི། བི་ཤ་∶མེ། བི་བ་ཤི(《

ཞ 》 བེ་བྷི་མ་སི་ ) སཱ་ག་རེ། ཁཱ་རཱི་ཀ་པི་ལེ། ཙཎྜཱ་ལི། ནཱ་ར་ཛ་ནི། བི་ངྷཱ་རི་ནི། བལྐུ་མ་ཏི། ཨ་ཙ་ལི། ནུབ་ཕྱོགས་སུ་ཆེ་གེ་མོ་བདེ་ལེགས་སུ་གྱུར་ཅིག་སྭཱ་ཧཱ། ཚངས་པ་དང་ནི་བརྒྱ་བྱིན་དང༌། ། འཇིག་རྟེན་སྐྱོང་དང་དབང་ཕྱུག་ཆེ། །གནོད་སྦྱིན་སྡེ་དཔོན་ཐམས་ཅད་དང༌། ། འཕྲོག་མ་བུ་དང་བཅས་རྣམས་ཀྱང༌། །བདག་གི་མེ་ཏོག་སྤོས་རྣམས་དང༌། ། གཏོར་མ་འདི་ནི་བླང་བར་མཛོད། །དེ་རྣམས་ཀྱི་ནི་བརྩོན་འགྲུས་དང༌། །གཟི་བརྗིད་དབང་ཕྱུག་སྟོབས་ཀྱིས་ཀྱང༌། །ནད་རྣམས་ཐམས་ཅད་འཇོམས་གྱུར་ཅིག།ཆེ་གེ་མོ་ནུབ་ཕྱོགས་སུ་བཀྲ་ཤིས་པར་གྱུར་ཅིག་སྭཱ་ཧཱ། དེ་ནས་ཚིག་འདིས་ཀྱང་གསོལ་བ་གདབ་པར་བྱ་སྟེ། སྱཱདྱ་ཐེ་དན། ཀྲ་ག་ཡེ། ཀྲ་ག་ཤེ ཀྲ་ག་སེ། ཀྲུ་ཤ་མེ ༑ ཀྲུ་ཀེ ཀྲུཀྑ་མེ། ཀྲུ་གེ ཨ་ག་ལེ། ན་ག་ལེ། ས་མ་ག་ལེ། ཀུ་ཧུ་མེ་ཧུ་མེ། ཨ་ལ་ཀེ ཀ་ལ་ཀེ ཨི་རི་མི་རེ་ངྷེ་རེ། ཨ་རུ་ག་བ་ཏི་སྭཱ་ཧཱ། རྒྱལ་པོ་ཆེན་པོའི་མིག་མི་བཟང་གི་མིང་དང༌། སྟོབས་དང༌། དབང་ཕྱུག་དང༌། བྱིན་གྱིས་ཆེ་གེ་མོ་དགེ་བར་གྱུར་ཅིག་སྭཱ་ཧཱ། །དེ་ནས་བྱང་ཕྱོགས་སུ་རྣམ་ཐོས་ཀྱི་བུ་འཁོར་དང་བཅས་པ་ལ་གཏོར་མ་ཕུལ་ནས་འདི་སྐད་ཅེས་བརྗོད་པར་བྱའོ། །སྱཱདྱ་ཐེ་དན། ཁརྒེ་ཁརྒེ། ཁརྒརྦྷྲེ། བི་ཙཀྵ་ནི། ཙཀྲ་རཱ་ཛ་ནེ། ཙནྡྲེ། ཙ་པ་ལེ། བྷཱི་མ་པརྤ་ཏེ། ཁ་རཱ་གྲེ་ཀུ་ཊི་ལ་ཀ་རཱ་གྲེ། ཨེ་ཀཱཀྴི་བརྐ་བ་ཏི། སཱ་རྃ་ག་བ་ཏི། ཙི་ཏྲ་ཀཱནྟི། ཆེ་གེ་མོ་བྱང་ཕྱོགས་སུ་བདེ་ལེགས་སུ་གྱུར་ཅིག་སྭཱ་ཧཱ། ཚངས་པ་དང་ནི་བརྒྱ་བྱིན་དང་ ༑ ༑ འཇིག་རྟེན་སྐྱོང་བ་དབང་ཕྱུག་ཆེ། །གནོད་སྦྱིན་སྡེ་དཔོན་ཐམས་ཅད་དང་ ༑ ༑ འཕྲོག་མ་བུ་དང་བཅས་རྣམས་ཀྱང༌། །བདག་གི་མེ་ཏོག་སྤོས་རྣམས་དང་ ༑ ༑ གཏོར་མ་འདི་ནི་བླང་བར་མཛོད། །དེ་རྣམས་ཀྱི་ནི་བརྩོན་འགྲུས་དང༌།། གཟི་བརྗིད་དབང་ཕྱུགས་སྟོབས་ཀྱིས་ཀྱང༌། །ནད་རྣམས་ཐམས་ཅད་འཇོམས་གྱུར་ཅིག ཆེ་གེ་མོ་བྱང་ཕྱོགས་སུ་བཀྲ་ཤིས་པར་གྱུར་ཅིག་སྭཱ་ཧཱ། །དེ་ནས་ཚིག་འདིས་ཀྱང་གསོལ་བ་གདབ་པར་བྱ་སྟེ།

སྱཱདྱ་ཐེ་དན། སིངྔྷེ་སུ་སིངྔྷེ། ཨ་རེ། ཨ་ར་ཎེ། བ་ལེ། མ་ཧཱ་བ་ལེ། ཛཾ་བྷེ། ཛ་ཊི་ལེ། ཨ་ཁ་ནེ། མ་ཁ་ནེ། ཁ་ཁ་ནེ། ཁ་རཊྚེ ༑ ཧ་རི་པིངྒ་ལེ། ཏི་མིངྒི་ལེ། ཏི་མིངྒི་ལེ་སྭཱ་ཧཱ། བདག་གིས་སྔགས་ཀྱི་ཚིག་རྣམས་གྲུབ་པར་གྱུར་ཅིག་སྭཱ་ཧཱ། རྒྱལ་པོ་ཆེན་པོ་རྣམ་ཐོས་ཀྱི་བུའི་མིང་དང་སྟོབས་དང༌། དབང་ཕྱུག་དང༌། བྱིན་གྱིས་ཆེ་གེ་མོ་དགེ་བར་གྱུར་ཅིག་སྭཱ་ཧཱ། སྱཱདྱ་ཐེ་དན། བྲཧྨེ་བྲཧྨ་གྷོ་ཥེ། བྲཧྨེ་སྭ་རེ། བཛྲེ་བཛྲ་གྷོ་ཥེ། བཛྲ་ངྷ་རེ། ཏེ་སཱ་རེ། ཨ་ཙ་ལེ། ཨ་ར་ཎེ། ཨི་ཤ་ནེ། ཨ་རཱ་ཎི་ཏེ། ཤཱུ་རེ། བ་རཱ་གྲ། པྲཱ་པ་ཏེ། སཱ་ར་བ་ཏེ ༑ ཆེ་གེ་མོ་ཕྱོགས་མཚམས་དང་སྟེང་འོག་རྣམས་སུ་བདེ་ལེགས་སུ་གྱུར་ཅིག་སྭཱ་ཧཱ ༑ ཚངས་པ་དང་ནི་བརྒྱ་བྱིན་དང༌། །འཇིག་རྟེན་སྐྱོང་བ་(《 ཞ 》 དང་ ) དབང་ཕྱུག་ཆེ ༑ ༑ གནོད་སྦྱིན་སྡེ་དཔོན་ཐམས་ཅད་དང༌། །འཕྲོག་མ་བུ་དང་བཅས་རྣམས་ཀྱང་ ༑ ༑ བདག་གི་མེ་ཏོག་སྤོས་རྣམས་དང༌། །གཏོར་མ་འདི་ནི་བླང་བར་མཛོད།། དེ་རྣམས་ཀྱི་ནི་བརྩོན་འགྲུས་དང༌། །གཟི་བརྗིད་དབང་ཕྱུག་སྟོབས་ཀྱིས་ཀྱང༌། ། ནད་རྣམས་ཐམས་ཅད་འཇོམས་གྱུར་ཅིག །ཆེ་གེ་མོ་ཕྱོགས་མཚམས་ཐམས་ཅད་དང་ ༑ སྟེང་དང་འོག་རྣམས་སུ་བཀྲ་ཤིས་པར་གྱུར་ཅིག་སྭཱ་ཧཱ། དེ་ནས་ཚིག་འདིས་ཀྱང་གསོལ་བ་གདབ་པར་བྱ་སྟེ། སྱཱདྱ་ཐེ་དན། ཨ་སྃ་གེ ཁད་ག་བ་ཏེ། བ་ལ་བ་ཏེ། བ་ལ་ནིརྒྷོ་ཥེ། ཤཱུ་རེ་ཤཱུ་ར་ངྷ་རེ། བཛྲ་ག་མེ། བཛྲ་ངྷ་རེ། སྟྭམྦྷེ།∶ཛམྦྷེ་ཌི་ཌྷ་(《 ཞ 》 རྟི་ཌྜ་ ) སཱ་རེ། བི་ར་ཛེ། བི་གྷ་སེ། བ་རཱ་གྲ་པྲཱ་པ་ཏེ། ཨ་ར་ཎེ། ངྷརྨ་ཡུཏྟེ།∶དེ་ཤི་བི་གྷུཥྟེ(《 ཞ 》 དྷི་ཤི་བྷི་གྷ་ཥྟ ) ། དེ་བཞིན་གཤེགས་པའི་མཚན་དང༌། སྟོབས་དང༌། དབང་ཕྱུག་དང༌། བྱིན་གྱིས་ཆེ་གེ་མོ་བདེ་ལེགས་སུ་གྱུར་ཅིག་སྭཱ་ཧཱ ༑ ཞེས་བརྗོད་ཅིང་ཕྱོགས་ཕྱོགས་སུ་རོལ་མོའི་སྒྲ་ཡང་བྱའོ། །ཕྱོགས་ཀྱི་གཏོར་མ་སྟེ་ལྔ་པའོ།། །།༄༅། །གཟའ་སྐར་གྱི་གཏོར་མ་བཞུགས། ། ༄༅། །གཟའ་དང་རྒྱུ་སྐར་ལ་མཆོད་ཅིང་གཏོར་མ་ཕུལ་ནས་འདི་སྐད་ཅེས་བརྗོད་པར་བྱའོ།

།གཟའ་གང་དག་རྒྱུ་སྐར་རྣམས་ཀྱི་ཁྲོད་ན་རྒྱུ་ཞིང་འགྲིབ་པ་དང༌། འཕེལ་བ་དང༌། བདེ་བ་དང༌། སྡུག་བསྔལ་བ་དང༌། ལོ་ལེགས་པ་དང༌། ལོ་ཉེས་པ་དག་ཀྱང་སྟོན་པ་རྣམས་འདི་ལྟ་སྟེ། གཟའ་ཉི་མ་དང༌། གཟའ་ཟླ་བ་དང་ ༑ གཟའ་ཕུར་བུ་དང༌། གཟའ་པ་ཝ་སངས་དང༌། གཟའ་སྤེན་པ་དང༌། གཟའ་མིག་དམར་དང༌། གཟའ་ལྷག་པ་དང༌། གཟའ་ལྷ་མིན་དབང་པོ་སྒྲ་ཅན་དང་ ༑ གཟའ་དུ་བ་མཇུག་རིངས་སོ། །རྒྱུ་སྐར་ཉི་ཤུ་རྩ་བརྒྱད་ནི། །དེ་ལྟར་ཕྱོགས་ན་བདུན་བདུན་ནོ། །སྐར་མ་གཟའ་བདུན་དེ་བཞིན་ཏེ། །རྫུ་འཕྲུལ་ཆེ་ཞིང་དཀའ་ཐུབ་ཆེ། །ཉི་མ་དང་ནི་ཟླ་བ་དང༌། །སུམ་ཅུ་རྩ་བདུན་ཚང་བ་དག། འཆར་བ་དང་ནི་ནུབ་པ་ན། །འཁོར་ལོ་མཚོན་ཆ་བཞིན་དུ་རྒྱུ། །འཇིག་རྟེན་དུ་ནི་ཟད་འཕེལ་བྱེད། །གཟི་ཆེ་རྫུ་འཕྲུལ་ཆེན་པོ་དག །རབ་ཏུ་དང་བའི་སེམས་ཀྱིས་སུ ༑ ༑ རིག་སྔགས་རྗེས་སུ་ཡི་རང་བྱོས། །དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བ་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཤིག རྒྱུ་སྐར་གང་དག་ནམ་མཁའ་ལ་རྒྱུ་ཞིང་སྣང་བར་བྱེད་པ་རྣམས་འདི་ལྟ་སྟེ། སྨིན་དྲུག་དང་ནི་སྣར་མ་དང༌། །མགོ་དང་ལག་དང་ནམ་སོ་དང༌། །རྒྱལ་ནི་བཀྲ་ཤིས་ཕུན་གསུམ་ཚོགས། །དེ་བཞིན་སྐག་སྟེ་བདུན་པ་ཡིན། །དེ་ལྟར་རྒྱུ་སྐར་བདུན་པོ་འདི་དག་ནི། ཤར་གྱི་སྒོ་ན་གནས་པ་དག་སྟེ། གང་དག་ཤར་ཕྱོགས་བསྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བར་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཤིག མཆུ་ནི་མི་མཛའ་འཇོམས་པ་དང༌། །དེ་བཞིན་གྲེ་དང་དབོ་གཉིས་དང་ ༑ ༑ མེ་བཞིན་ནག་པ་ས་རི་དང༌། །ས་ག་སྟེ་ནི་བདུན་པ་ཡིན། །དེ་ལྟར་རྒྱུ་སྐར་བདུན་པོ་འདི་དག་ནི་ལྷོ་ཕྱོགས་ཀྱི་སྒོ་ན་གནས་པ་དག་སྟེ། གང་དག་ལྷོ་ཕྱོགས་བསྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བ་གྱིས་ཤིག ལོ་བརྒྱ་འཚོ་བར་གྱུར་ཅིག

སྟོན་བརྒྱ་མཐོང་བར་ཤོག་ཤིག ལྷ་མཚམས་གཟི་བརྗིད་ཆེན་པོ་དང༌། །དེ་བཞིན་སྣྲོན་དང་སྣྲུབས་དང་ནི། །ཆུ་སྟོད་དང་ནི་ཆུ་སྨད་དང༌། །དེ་ལྟར་བྱི་བཞིན་གྲོ་བཞིན་དང༌།། དེ་ལྟར་རྒྱུ་སྐར་བདུན་པོ་འདི་དག་ནི་ནུབ་ཕྱོགས་ཀྱི་སྒོ་ན་གནས་པ་དག་སྟེ། གང་དག་ནུབ་ཕྱོགས་བསྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བ་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཤིག མོན་གྲུ་དང་ནི་མོན་གྲེ་དང༌། །དེ་བཞིན་ཁྲུམས་སྟོད་ཁྲུམས་སྨད་དང༌། །ནམ་གྲུ་དང་ནི་ཐ་སྐར་དང༌། །བྲ་ཉེ་སྟེ་ནི་བདུན་པ་ཡིན།། དེ་ལྟར་རྒྱུ་སྐར་བདུན་པོ་འདི་དག་ནི། བྱང་ཕྱོགས་ཀྱི་སྒོ་ན་གནས་པ་དག་སྟེ། གང་དག་བྱང་ཕྱོགས་བསྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བ་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཤིག གཟའ་སྐར་གྱི་གཏོར་མ་དང་གསོལ་བ་བཏབ་པ་སྟེ་དྲུག་པའོ།། །།དེ་ནས་སྨན་དང་འབྲས་བུས་བརྒྱན་པའི་དཀར་གཏོར་གཉིས་དང༌། དམར་གཏོར་ལྔ་བཤམས་ནས་དཀར་གཏོར་དང་པོ་བྱིན་གྱིས་བརླབས་ལ་འདི་སྐད་ཅེས་བརྗོད་པར་བྱའོ། །རྒྱལ་པོ་ཆེན་པོ་བཞིའི་ལམ་དང༌། ལམ་མ་ཡིན་པ་ན་གནས་པ་བཞི་ཡོད་དེ། དེ་དག་ཀྱང་གང་ཞེ་ན་འདི་ལྟ་སྟེ། བཀྲ་ཤིས་ལྡན་དང་ ༑ ཀུན་བཤེས་དང༌། གང་པོ་དང༌། དགའ་བའི་དཔལ་རྣམས་ཏེ། གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། རྒྱལ་པོའི་འཇིགས་པ་མི་འབྱུང་ངོ་ ༑ ༑ ཆོམ་རྐུན་གྱི་འཇིགས་པ་དང༌། མེའི་འཇིགས་པ་དང༌། ཆུའི་འཇིགས་པ་དང་ ༑ མིའི་འཇིགས་པ་དང༌། མི་མ་ཡིན་པའི་འཇིགས་པ་མི་འབྱུང་ངོ༌། །དེ་བས་ན་མིང་འདི་ཞེས་བྱ་བའི་ཕྱིར། བཀྲ་ཤིས་ལྡན་དང༌། ཀུན་བཤེས་དང༌། གང་པོ་དང་ ༑ དགའ་བའི་དཔལ་ལ་གསོལ་ལོ། །གསོལ་བ་འདེབས་སོ། །ཞེས་བརྗོད་ནས་གཏོར་མ། ན་མ་སརྦ་ཏ་ཐཱ་ག་ཏས་ཕུལ་ལ་ཡང་འདི་སྐད་ཅེས། འདས་པ་དང་

༑ མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་བཀས། མིང་འདི་ཞེས་བྱ་བ་ལ་བསྲུང་བ་གྱིས་ཤིག ཡོངས་སུ་བསྐྱབ་པ་དང་ ༑ ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་གྱིས་ཤིག དཀར་གཏོར་གཉིས་པ་བྱིན་གྱིས་བརླབས་ལ་འདི་སྐད་ཅེས། ལག་ན་རྡོ་རྗེའི་བུ་ཕོ་ལག་མྱུར་ཞེས་བྱ་བ། གྲོང་ཁྱེར་ཁོར་ཡུག་ཅེས་བྱ་བ་ན་གནས་པ་ཡོད་དེ། གང་དེའི་མིང་ཤེས་པ་དང༌། རུས་ཤེས་པ་དེ་ལ་ནི་དེས་སྲུང་བར་བྱེད། ཡོངས་སུ་སྐྱོབ་པར་བྱེད། ཡོངས་སུ་འཛིན་པར་བྱེད། ཆད་པ་བཟློག་པར་བྱེད། ཞི་བ་དང་བདེ་ལེགས་སུ་འགྱུར་བར་བྱེད་དོ། །དེ་བས་ན་མིང་འདི་ཞེས་བྱ་བའི་ཕྱིར། ལག་ན་རྡོ་རྗེའི་བུ་ཕོ་ལག་མྱུར་ལ་གསོལ་ལོ། ། གསོལ་བ་འདེབས་སོ། །ཞེས་བརྗོད་ནས་གཏོར་མ་ཕུལ་ལ་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་གྱིས་ཤིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་གྱིས་ཤིག དམར་གཏོར་གཅིག་བྱིན་གྱིས་བརླབས་ལ་འདི་སྐད་ཅེས། སྲིན་མོ་ཆེན་མོ་བཅུ་བཞི་ཡོད་དེ། དེ་དག་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་ཞུགས་པ་ན་ཡང་སྲུང་སྲུང༌། བལྟམས་པའི་ཚེ་ན་ཡང་སྲུང་སྲུང༌། བལྟམས་ཟིན་པའི་འོག་ཏུ་ཡང་སྲུང་སྲུང༌། སྐུ་འཁྲུངས་པ་ན་ཡང་སྲུང་སྲུང་སྟེ། བཅུ་བཞི་གང་ཞེ་ན་འདི་ལྟ་སྟེ། སྟོབས་ལྡན་དང༌། དྲི་མ་མེད་དང༌། སྒྲ་ཆེན་དང༌། རབ་གཉེན་དང་ ༑ འཇིགས་བྱེད་མ་དང༌། འཛམ་བུ་མགྲིན་དང༌། མཆོག་ལེན་དང༌། བླ་མ་དང་ ༑ གྲགས་མ་དང༌། རྨད་གྲགས་དང༌། འཐབ་དགའ་མ་དང༌། རྩེ་མོ་དགའ་དང་ ༑ ས་འཛིན་དང༌། འཐབ་འཇུག་གོ །གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། དེ་དག་གིས་བསྲུང་བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པར་བྱེད། ཞི་བ་དང་ལེགས་སུ་འགྱུར་བར་བྱེད་དོ།

།དེ་བས་ན་མིང་འདི་ཞེས་བྱ་བའི་ཕྱིར་དེ་དག་ལ་གསོལ་ལོ། །གསོལ་བ་འདེབས་སོ། །ཞེས་བརྗོད་ལ་གཏོར་མ་ཕུལ་ལ་འདི་སྐད་ཅེས་བརྗོད་དོ། །འདས་པ་དང༌།∶མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བར་གྱུར་ཅིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་པ་དང༌། ཆད་པ་བཟློག་པར་གྱིས་ཤིག(《 ཞ 》 སོགས་འདྲེ། ) ཡང་དམར་གཏོར་གཅིག་བྱིན་གྱིས་བརླབས་ལ་འདི་སྐད་ཅེས། སྲིན་མོ་བརྒྱད་ཡོད་དེ། དེ་དག་ནི་སྐྱེས་པ་དང༌། བུད་མེད་དེ་དག་གཉིད་ལོག་ཀྱང་རུང༌། མ་ལོག་ཀྱང་རུང་སྟེ། གཟི་བརྗིད་འཕྲོག་པར་བྱེད་དོ། ། དེ་དག་གང་ཞེ་ན་འདི་ལྟ་སྟེ། རཱ་དང༌། ཐུབ་མེད་དང༌། ངན་སློབ་དང༌། ཕྲ་མ་ཅན་དང༌། བྲན་མོ་དམར་མོ་དང༌། རབ་ཆེན་དང༌། མིག་བཟང་དང༌། བརྒྱད་པ་སྟེ་འཇིགས་བྱེད་དོ། །གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི་དེ་དག་གིས་སྲུང་བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་བྱེད་དོ། །དེ་བས་ན་མིང་འདི་ཞེས་བྱ་བའི་ཕྱིར་དེ་དག་ལ་གསོལ་ལོ། །གསོལ་བ་འདེབས་སོ། །ཞེས་བརྗོད་ལ་གཏོར་མ་ཕུལ་ལ་འདི་སྐད་ཅེས་བརྗོད་དོ། །འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བར་གྱིས་ཞིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་གྱིས་ཤིག ཡང་དམར་གཏོར་གཅིག་བྱིན་གྱིས་བརླབས་ལ་འདི་སྐད་ཅེས་སྲིན་མོ་བདུན་ཡོད་དེ། དེ་དག་ནི་ཁྲག་གི་དྲི་མནམ་ནས་དཔག་ཚད་བརྒྱར་ཡང་རྒྱུག་གོ། དེ་དག་ཀྱང་གང་ཞེ་ན་འདི་ལྟ་སྟེ། གཟི་བརྗིད་མཆོག་དང༌། དགའ་བརྩེགས་དང་ ༑ སྣ་ཚོགས་སྦྱིན་སྤང་དང༌། བྲན་མོ་དཀར་མོ་བཟང་དང༌། འཇུག་འདོད་དང་ ༑ གྲོང་ཁྱེར་ཁོར་ཡུག་དང༌། བདུན་པ་སྟེ་རི་སྲུང་ངོ༌།

།གང་དེ་དག་གི་མིང་ཤེས་པ་དང་རུས་ཤེས་པ་དེ་ལ་ནི་དེ་དག་གིས་སྲུང་བར་བྱེད་དོ། །ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་བྱེད་དོ། །དེ་བས་ན་མིང་འདི་ཞེས་བྱ་བའི་ཕྱིར་དེ་དག་ལ་གསོལ་ལོ ༑ ༑ གསོལ་བ་འདེབས་སོ། །ཞེས་བརྗོད་ལ་གཏོར་མ་ཕུལ་ལ་འདི་སྐད་ཅེས། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བར་གྱིས་ཤིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་གྱིས་ཤིག ཡང་དམར་གཏོར་ཅིག་བྱིན་གྱིས་བརླབས་ལ་འདི་སྐད་ཅེས། སྲིན་མོ་ཆེན་མོ་ནག་མོ་ཞེས་བྱ་བ་བུ་སྟོང་ཡོད་པ། རྒྱ་མཚོའི་འགྲམ་ན་གནས་པ་མཚན་གཅིག་གིས་དཔག་ཚད་བརྒྱད་ཁྲིར་ཕྱིན་པ་ཅིག་ཡོད་དེ ༑ གང་དེའི་མིང་ཤེས་པ་དང་རུས་ཤེས་པ་དེ་ལ་∶ནི་དེ་དག་གིས་(《 ཞ 》 དེས་ ) སྲུང་བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་བྱེད་དོ། །དེ་བས་ན་མིང་འདི་ཞེས་བྱའི་ཕྱིར་དེ་དག་ལ་གསོལ་ལོ། །གསོལ་བ་འདེབས་སོ། །ཞེས་བརྗོད་ལ་གཏོར་མ་ཕུལ་ནས་འདི་སྐད་ཅེས། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བར་གྱིས་ཤིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་གྱིས་ཤིག ཡང་དམར་གཏོར་གཅིག་བྱིན་གྱིས་བརླབས་ལ་འདི་སྐད་ཅེས། སྲིན་མོ་ཆེན་མོ་ལྔ་གནོད་སྦྱིན་འབུམ་ཕྲག་བདུན་ཅུ་རྩ་བདུན་དང༌། ལྷན་ཅིག་ཏུ་འཛམ་བུའི་གླིང་གི་མི་རྣམས་ལ་སྲུང་ཞིང་སྐྱོབ་པར་བྱེད་དེ། དེ་དག་ཀྱང་གང་ཞེ་ན་འདི་ལྟ་སྟེ། རྟག་ཏུ་མྱོས་དང་ ༑ རྗེས་སུ་མྱོས་དང༌། སྟོབས་ཀྱིས་རྒྱགས་དང༌། འོད་མའི་སྦུབས་དང༌། ལྔ་པ་སྟེ་འབྱོར་ལྡན་ནོ།

།གང་དེ་དག་གི་མིང་ཤེས་པ་དང་རུས་ཤེས་པ་དེ་ལ་ནི་དེ་དག་གིས་སྲུང་བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཆད་པ་བཟློག་པ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་ཟློག་པར་བྱེད་དོ ༑ ༑ དེ་བས་ན་བདག་གིས་མིང་འདི་ཞེས་བྱ་བའི་ཕྱིར་སྲིན་མོ་ལྔ་པོ་གནོད་སྦྱིན་འབུམ་ཕྲག་བདུན་ཅུ་རྩ་བདུན་དང་བཅས་པ་དེ་དག་ལ་གསོལ་ལོ། །གསོལ་བ་འདེབས་སོ། །ཞེས་བརྗོད་ལ་གཏོར་མ་ཕུལ་ལ་འདི་སྐད་ཅེས་བརྗོད་དོ། །འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བར་གྱིས་ཤིག ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང་ཆད་པ་བཟློག་པར་གྱིས་ཤིག ཏདྱ་ཐཱ། བི་མུ་དེ། བཱི་ཏི་དེ། པི་ཙ་ར་དེ། བི་ག་ར་དེ། ཀ་ར་ཌི། ཀ་ར་བཱ་རི། སྭ་རི། མ་ངྷུ་ར་གྷོཥྟེ། ཤ་ཏ་ཧ་ནི་ཏ། བྷ་ཤི་ཏ་གྷེ ༑ ཨག་ཀེ ནག་ཀེ བི་ཀ་ཌི་ཏཱ། བི་ཀུ་ཌི་ཏེ། བི་ར་ཛེ། བི་གཥྟ་བི་དེ། བདེ་ལེགས་སུ་གྱུར་ཅིག་སྭཱ་ཧཱ། ཞེས་བརྗོད་ནས་རོལ་མོའི་སྒྲ་ཡང་བྱའོ། །གསང་སྔགས་རྗེས་སུ་འཛིན་པའི་གཏོར་མ་སྟེ་བདུན་པའོ།། །།༄༅། །བྱུར་བསལ་བ་བཞུགས། །

 ༄༅། །དེ་ནས་དབང་བསྐུར་བའི་སྔོན་དུ་བྱུར་བསལ་བའི་ཕྱིར། སྐྱེས་པའམ་བུད་མེད་གདུགས་གཅིག་སྨྱུང་བར་བགྱིས་པ། རབ་ཏུ་བཀྲུས་པ་ཤིན་ཏུ་བརྒྱན་པ་དེས། དོག་ས་ལ་མེ་ཏོག་གི་སིལ་མ་བཀྲམ་སྟེ། སྤོས་སྣ་ཚོགས་ཀྱིས་བདུག་ལ། སེང་ལྡེང་དང༌། རྒྱ་ཤུགས་རིགས་གཉིས་ཀྱི་ཞུགས་བུས་ལ། ས་བོན་ཐམས་ཅད་ཕྱོགས་བཞིར་གཏོར་བར་བགྱི། ཞུགས་ཀྱི་ནང་དུ་ཡང་གཏོར་བར་བགྱི ༑ རྩ་བ་ཐམས་ཅད་དང༌། མེ་ཏོག་ཐམས་ཅད་ཚོན་སྐུད་སྣ་ཚོགས་ལ་བརྒྱུས་ཏེ་རལ་གྲིའམ། མདུང་རྩེ་གསུམ་པའམ། མདུང་ངམ་མདའ་ལ་གདགས་པར་བགྱིའོ ༑ ༑ སྤོས་ཆབ་སྣ་ཚོགས་སྦྱར་ཏེ། བུམ་པ་ཆེན་པོའི་ནང་དུ་བླུགས་ལ་གང་ལ་བྱད་ཀྱིས་ཕོག་པ་དེ་སྐུད་པ་དེས་བཅིངས་ཏེ། བུམ་པའི་ཆབ་ཀྱིས་བཀྲུ་བར་བགྱིའོ ༑ ༑ སྐུད་པ་ཡང་མཚོན་གྱིས་བཅད་དེ། ཞུགས་ཀྱི་ནང་དུ་དོར་རོ། །སྟོང་ཆེན་མོ་རབ་ཏུ་འཇོམས་པའི་གཟུངས་འདི་ཡང་བརྗོད་པར་བྱའོ། །གང་དག་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་དང༌། །ཚངས་དབང་དང་ནི་འཇིག་རྟེན་སྐྱོང༌། །གནོད་སྦྱིན་སྡེ་དཔོན་དབང་ཕྱུག་དང༌། །དེ་བཞིན་གནོད་སྦྱིན་སྟོབས་ཆེན་དང༌། །འཕྲོག་མ་བུ་དང་བཅས་པ་དང༌། །དེ་དག་མཐུ་དང་གཟི་བརྗིད་ཀྱིས། །ཆེ་གེ་མོ་ཡི་བྱད་སྟེམས་ལས། །རྣམ་པ་ཐམས་ཅད་ཆད་གྱུར་ཅིག །ཅེས་བརྗོད་ཅིང་བཅིངས་པའི་ཚོན་སྐུད་རྣམས་བཅད་པར་བྱའོ།། དེ་ནས་བྱིན་གྱིས་བརླབས་པའི་མེས་སྲེག་ཅིང༌། རྡོ་རྗེས་རིན་ཆེན་ཕུག་པ་དང༌། ། མེ་ཡིས་བུད་ཤིང་སྲེག་པ་དང༌། །རླུང་གིས་སྤྲིན་རྣམས་གཏོར་བ་དང༌། །ཉི་མས་ནགས་ཚལ་སྐེམས་བྱེད་པ། །བདེན་པའི་ཚིག་ནི་དེ་དག་གིས། །བྱད་ལྟེམས་ལས་རྣམས་ཚིག་གྱུར་ཅིག །སྤོས་དང་མེ་ཏོག་སྣ་ཚོགས་ཀྱིས། །སྡིག་པ་ཐམས་ཅད་ངེས་པར་བསལ། །ཏདྱ་ཐཱ། ཧུ་མེ་ཧུ་མེ། ཀ་ཁ་ལི། ཀ་ཁ་ལི། ཁ་ར་ལེ། ཛུ་ཧཱི་ནི། ཛ་བ་ལི། ག་ར་གེ ཧ་ར་གེ ཧ་ར་གི(《 ཞ 》 ནི། ) ཤཱ་བ་རི། ཤཱནྟ། པྲ་ཤཱནྟྀ་སྭཱ་ཧཱ ༑ ངྷཱ་པ་ནི་སྭཱ་ཧཱ། པྲ་དྷཱ་བ་ནི་སྭཱ་ཧཱ། གནྡྷརྦྷ་སྭཱ་ཧཱ།

པ་ལྃ་གི་ནི་སྭཱ་ཧཱ། སརྦ་ཀཱ་ཁོརྡ ༑ ཙྪེ་ད་ནི་སྭཱ་ཧཱ། ཨི་མཻརྻནྟྲ་ས་དེར། མ་མ་སརྦ་ས་ཏཱ་ནཉྩ། སརྦ་ཀཱ་ཁོརྡ། བེ་ད་དོ་ཥ་ཏི། མནྟྲ་པི་ཥ་པྲ་ཡོ་ག སརྦ་དཻརྦཻཤྪེ་དི་ཏྲ། བེ་དི་ཏཱ་ཛི་ཏ་པ་ར་ཛི་ཏ་སྭཱ་ཧཱ། ཞེས་བསྲེག་པ་ལན་ཉི་ཤུ་རྩ་གཅིག་ལ་སོགས་པ་བྱས་ནས་ཐལ་བ་ལམ་གྱི་བཞི་མདོར་དོར་རོ། །བྱུར་བསལ་བ་སྟེ་བརྒྱད་པའོ།། །།༄༅། །དུག་དབྱུང་བ་བཞུགས། ། ༄༅། །སངས་རྒྱས་ཀུན་གྱི་གཟི་བརྗིད་དང༌། །རང་རྒྱལ་དག་གི་གཟི་བརྗིད་དང༌། །དགྲ་བཅོམ་དག་གི་མཐུ་དག་དང༌། །གསང་སྔགས་འཛིན་པ་ཐམས་ཅད་དང༌། །ཤཱ་རིའི་བུ་ཡི་ཤེས་རབ་དང༌། །མཽང་གལ་བུ་ཡི་རྫུ་འཕྲུལ་དང་ ༑ ༑ མ་འགགས་པ་ཡི་མིག་དང་ནི། །འོད་སྲུངས་སྦྱངས་པའི་ཡོན་ཏན་དང༌།། ཀོའུ་ཌི་ནྱའི་སྔར་ཐོབ་དང༌། །ཀུན་དགའ་བོ་ཡི་ཐོས་པ་དང༌། །ཚངས་པ་ལྷ་ཡི་བྱམས་པ་དང༌། །བརྒྱ་བྱིན་གྱི་ནི་དབང་རྣམས་དང༌། །འཇིག་རྟེན་སྐྱོང་བའི་ཡུལ་རྣམས་དང༌། །དབང་ཕྱུག་ཆེན་པོའི་སྟོབས་དག་དང༌། །སྡེ་དཔོན་རྣམས་ཀྱི་མཐུ་དག་དང༌། །འཕྲོག་མའི་གཟི་བརྗིད་རྫུ་འཕྲུལ་དང༌། །དེ་དག་རྣམས་ཀྱི་མཐུ་དང་གཟིས ༑ ༑ བདག་གི་དུག་ནི་དུག་མེད་ཤོག །དུག་མེད་དུག་རྣམས་འཇིག་བྱེད་ཤོག ༑ སྱཱདྱ་ཐེ་དན། ཧ་རི་གི་ཤི་ན་ཀི་ལི། ཨ་ཧེ་རེ། ཨ་མ་རེ། ཨཎྜ་རེ། པཎྜ་རེ ༑ ཀ་ཊ་ཀེ་ཀེ་ཡཱུ་རེ། ཧ་སེ་ཧ་སེ་ཧ་སེ། ཁ་སེ་ཁ་སེ་ཁ་སེ་ཁ་རྃ་གེ མ་རུ་ག་ཧ་ཎེ་སྭཱ་ཧཱ། མུ་མུཀྵ་སྭཱ་ཧཱ། ཧི་ལེ་སྭཱ་ཧཱ། མི་ལེ་སྭཱ་ཧཱ། འབྲས་དང་རྨ་དང་ཤུ་བ་དང༌།། གཡན་པ་དང་ནི་འབྲུམ་བུ་དང༌། །ལྷོག་པ་དང་ནི་གཡའ་བ་ནི། །བདུན་པ་ལགས་ཏེ་རབ་ཏུ་བཅོམ། །འདོད་ཆགས་ཞེ་སྡང་གཏི་མུག་རྣམས། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་སངས་རྒྱས་དུག་མི་མངའ། །སངས་རྒྱས་གཟི་ཡིས་དུག་བཅོམ་མོ། །འདོད་ཆགས་ཞེ་སྡང་གཏི་མུག་རྣམས། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་ཆོས་ནི་དུག་མི་མངའ། །ཆོས་ཀྱི་གཟི་ཡིས་དུག་བཅོམ་མོ། །འདོད་ཆགས་ཞེ་སྡང་གཏི་མུག་རྣམས།

།དེ་དག་འཇིག་རྟེན་དུག་གསུམ་སྟེ། །བཅོམ་ལྡན་དགེ་འདུན་དུག་མི་མངའ། །དགེ་འདུན་གཟི་ཡིས་དུག་བཅོམ་མོ། །ས་ནི་དུག་གི་མ་ཡིན་ཏེ། །ས་ནི་དུག་གི་ཕ་ཡང་ཡིན། །ཆུ་ནི་དུག་གི་མ་ཡིན་ཏེ། །ཆུ་ནི་དུག་གི་ཕ་ཡང་ཡིན། །མེ་ནི་དུག་གི་མ་ཡིན་ཏེ། །མེ་ནི་དུག་གི་ཕ་ཡང་ཡིན། །རླུང་ནི་དུག་གི་མ་ཡིན་ཏེ། །རླུང་ནི་དུག་གི་ཕ་ཡང་ཡིན ༑ ༑ བདེན་པའི་བདེན་ཚིག་དེ་དག་གིས། །བདག་གི་དུག་ནི་དུག་མེད་ཤོག།དུག་ནི་འབྱུང་བའི་ནང་དུ་སོང་གང་བའི་སྣོད་དུ་དུག་སོང་ཤིག་སྭཱ་ཧཱ། དུག་དབྱུང་བ་སྟེ་དགུ་པའོ།། །། ༈ ན་མོ་བུངྔྷཱ་ཡ། ན་མོ་དྷརྨཱ་ཡ། ན་མ་སྶྃ་གྷཱ་ཡ། ན་མཿསུ་ཝརྞ་ཨ་བ་བྷ་ས་སྱ་མ་ཡཱུར་རཱ་ཛྙེ། ན་མོ་མ་ཧཱ་མ་ཡཱུ་རཱ་ཡ་བིདྱཱ་རཱ་ཛྙེ། ཏདྱ་ཐཱ། སིདྡྷེ་སུ་སདྡྷེ། མོ་ཙ་ནི། མོ་ཀྵ་ནི། མུཀྟེ། བི་མུཀྟེ། ཨ་མ་ལེ། བི་མ་ལེ། ནིརྨ་ལེ། ཨཎྜ་རེ། པཎྜ་རེ། མངྒ་ལྱེ། མཾ་ག་ལྱེ། ཧི་ར་ནྱཻ། ཧི་ར་ཎྱ་གརྦྷེ། རཏྣེ། རཏྣ་གརྦྷཻ། བྷ་དྲེ་སུ་བྷ་དྲེ། ས་མནྟ་བྷ་དྲེ། ཤྲཱི་བྷ་དྲེ། སརྦ་ཨརྠ་སཱ་ངྷ་ནི། པ་ར་མཱརྠ་སཱ་དྷ་ནི། སརྦ་ཨ་ནརྠ་པྲ་བ་ངྷ་ནི། སརྦ་མཾ་ག་ལ་སཱ་ངྷ་ནི། སརྦ་ཨ་མངྒ་ལ་སཱ་ངྷ་ནི། ཡ་ཤོ་བ་ཏི། མ་ན་སི། མཱ་ན་སི། མ་ཧཱ་མཱ་ན་སཱི། ཨ་ཙརྱུ་ཏེ། ཨཏྦྷུ་ཏེ། ཨད་དྱཾ་བྷུ་ཏེ། མུཀྟེ། བི་མུཀྟེ། མོ་ཙ་ནི། མོ་ཤཀྵ་ནི། བྲ་ཧྨེ། ཨ་ར་ཛེ། བི་ར་ཛེ། བི་མ་ལེ། ཨམྲྀ་ཏེ། ཨ་མྲྀ་ཏ་ཝརྵ་ནི། ཨ་མ་རེ། ཨ་མ་ར་ཎི། བྲཧྨེ་བྲཧྨ་སྭ་རེ། པཱུརྞྞེ་པ྄ཱུརྞྞ་མ་ནོ་ར་ཐེ། ཨ་མྲྀ་ཏེ། ཨ་མྲྀ་ཏ་སཉྫཱི་ཝ་ནི། ཤྲཱི་བྷ་དྲེ། ཙནྡྲེ་ཙནྡྲ་པྲ་བྷེ་དྲེ། སཱུརྱེ་སཱུརྱ་ཀཱནྟེ། བཱི་ཏ་བྷ་ཡེ། སརྦ་སུ་ཝརྞྞེ། སུ་ཝརྞྞ་པྲ་བྷེ། བྲཧྨ་གྷོ་ཥེ། བྲཧྨ་ཛུཥྟེ། སརྦ་ཏྲ། ཨ་པྲ་ཏི་ཧ་ཏེ་སྭཱ་ཧཱ། སངས་རྒྱས་ཐམས་ཅད་ལ་ཕྱག་འཚལ་ལོ། །བདག་དགེ་བ་དང༌། བདག་ལ་སྲུང་བར་མཛད་དུ་གསོལ་ལོ། །བདག་ལོ་བརྒྱ་འཚོ་བར་གྱུར་ཅིགསྟོན་བརྒྱ་མཐོང་བར་གྱུར་ཅིག ཏདྱ་ཐཱ། ཧུ་ཙི་ཤུ་ཙི་གྷུ་ཙི་མུ་ཙི་སྭཱ་ཧཱ། སངས་རྒྱས་ཀྱི་གཟི་བརྗིད་ཀྱིས་དུག་ངེས་པར་བཅོམ་མོ།

།རང་སངས་རྒྱས་ཀྱི་གཟི་བརྗིད་ཀྱིས་དུག་བཅོམ་མོ། །དགྲ་བཅོམ་པའི་གཟི་བརྗིད་ཀྱིས་དུག་བཅོམ་མོ། ། ཕྱིར་མི་འོང་བའི་གཟི་བརྗིད་ཀྱིས་དུག་བཅོམ་མོ། །ལན་ཅིག་ཕྱིར་འོང་བའི་གཟི་བརྗིད་ཀྱིས་དུག་བཅོམ་མོ། །རྒྱུན་ཏུ་ཞུགས་པའི་གཟི་བརྗིད་ཀྱིས་དུག་བཅོམ་མོ ༑ ༑ བདེན་པར་སྨྲ་བའི་གཟི་བརྗིད་ཀྱིས་དུག་བཅོམ་མོ། །ཚངས་པའི་མེ་དབལ་གྱི་གཟི་བརྗིད་ཀྱིས་དུག་བཅོམ་མོ། །དབང་པོའི་རྡོ་རྗཻའི་གཟི་བརྗིད་ཀྱིས་དུག་བཅོམ་མོ། ཁྱབ་འཇུག་གི་འཁོར་ལོས་དུག་བཅོམ་མོ། །∶གཤིན་རྗེའི་བེ་ཅོན་གྱིས་དུག་བཅོམ་མོ།(《 ཞ 》 མེ་ལྷའི་དབལ་གྱི་དུག་བཅོམ་མོ། ) །ཆུ་ལྷའི་ཞགས་པས་དུག་བཅོམ་མོ། །ལྷ་མ་ཡིན་གྱི་སྒྱུས་དུག་བཅོམ་མོ། །ཀླུའི་རིགས་སྔགས་ཀྱིས་དུག་བཅོམ་མོ། །དྲག་པོའི་མདུང་རྩེས་དུག་བཅོམ་མོ། །སྐེམ་བྱེད་ཀྱི་མདུང་ཐུང་གིས་དུག་བཅོམ་མོ། །རིག་སྔགས་ཀྱི་རྒྱལ་མོ་རྨ་བྱ་ཆེན་མོས་དུག་བཅོམ་མོ། ། དུག་ངེས་པར་བཅོམ་མོ། །དུག་སའི་ནང་དུ་སོང་ཞིག བདག་དུག་ཐམས་ཅད་དང་ ༑ བེའུ་ལྟ་བུའི་དུག་དང༌། ཧ་ལ་ཧ་ལའི་དུག་དང༌། ནག་པོ་བརྩེགས་པའི་དུག་དང༌། མཆེ་བའི་དུག་དང༌། རྩ་བའི་དུག་དང༌། ཁ་ཟས་ཀྱི་དུག་དང༌། ཕྱེ་མའི་དུག་དང༌། ལྟ་བའི་དུག་དང༌། གློག་གི་དུག་དང༌། སྤྲིན་གྱི་དུག་དང༌། སྦྲུལ་དང་ ༑ བྱི་བ་དང༌། སྲིན་བུ་ཀི་ཏ་དང༌། ལུ་ཏ་དང༌། ཀ་ན་བྷ་དང༌། སྦལ་པ་དང༌། སྦྲང་བུ་དང༌། བུང་བ་དང༌། པ་ཏི་རི་དང༌། ཏྲེ་མ་པུ་ཀ་དང༌། ཏྲེ་ལ་ཏའི་དུག་དང༌། མིའི་དུག་དང༌། སྡིག་པའི་དུག་དང༌། མི་མ་ཡིན་པའི་དུག་དང༌། དོགས་པའི་དུག་དང༌། སྨན་པའི་དུག་དང༌། རིགས་སྔགས་ཀྱི་དུག་ལས་བདེ་ལེགས་སུ་གྱུར་ཅིག དུག་ཐམས་ཅད་ལས་བདག་བདེ་ལེགས་སུ་གྱུར་ཅིག་སྭཱ་ཧཱ། དུག་དབྱུང་བ་གཉིས་པ་སྟེ་བཅུ་པའོ།། །།༈ སངས་རྒྱས་རྣམས་ནི་བདུད་ལས་རྒྱལ། །ཆོས་ནི་ཆོས་མ་ཡིན་ལས་སོ། །དགེ་འདུན་མུ་སྟེགས་བྱེད་ལས་རྒྱལ། །དབང་པོ་ལྷ་མིན་རྣམས་ལས་རྒྱལ ༑ ༑ ལྷ་མིན་ཟླ་བ་ལས་ནི་རྒྱལ།

།ནམ་མཁའ་ལྡིང་ནི་རྒྱ་མཚོ་ལས། །མེ་ནི་ཤིང་རྣམས་ཀུན་ལས་རྒྱལ། །ཆུ་ནི་མེ་ལས་རྒྱལ་བར་འགྱུར། །རླུང་ནི་སྤྲིན་ལས་རབ་ཏུ་རྒྱལ། །རྡོ་རྗེ་ཡིས་ནི་རིན་ཆེན་ཕུག །ལྷ་རྣམས་བདེན་པར་རབ་ཏུ་གནས ༑ ༑ ས་ཡང་བདེན་པར་གནས་པ་ལགས། །སངས་རྒྱས་དང་ནི་ཆོས་ཀྱང་བདེན ༑ ༑ བདེན་པ་རྒྱལ་འགྱུར་བརྫུན་མ་ལགས། །སྱཱདྱ་ཐེ་དན། ཨ་མྲྀ་ཏེ། ཨ་གྲ་པུཥྦེ། བ་ཧུ་ཕ་ལེ། ནི་བཱ་ར་ཎི། སརྦ་ཨརྠ་སཱ་ངྷ་ནི། ཨ་པ་རཱ་ཛི་ཏེ། བ་ར་ཊེ་དྷཱ་ར་ཎི། གུ་ཧྱཱ་བརྟ་ཏེ། གཽ་ཏ་མེ། གུ་གུ་ཏ་མ་ཏི། ཛམྦྷ་ནི་སྭཱ་ཧཱ། པྲ་ཛམྦྷ་ནི་སཱ་ཧཱ། བ་ལ་པྲ་བྷཉྫ་ནི་སྭཱ་ཧཱ། ཛ་ཡེ་སྭཱ་ཧཱ། བི་ཛ་ཡེ་སྭཱ་ཧཱ། ཛ་ཡ་བི་ཛ་ཡེ་སྭཱ་ཧཱ། སྡིག་པ་ཐམས་ཅད་རབ་ཏུ་ཕམ། །ཕྱིར་རྒོལ་བ་ནི་ཀུན་ལས་རྒྱལ་སྭཱ་ཧཱ། རྒྱལ་བར་བྱེད་པ་སྟེ་བཅུ་གཅིག་པའོ།། །།༄༅། །དབང་བསྐུར་བའི་ཆོ་གའི་སྡོམ་ཚིག་བཞུགས། ། ༄༅། །རིགས་ཀྱི་ཁྲོ་བོའི་ང་རྒྱལ་གྱིས། །སྔོན་འགྲོ་སྦྱངས་ནས་མཚམས་གཅོད་བྱ། །གནས་དང་མཆོད་པ་བྱིན་ཕབ་ནས། །བདག་བསྐྱེད་མཆོད་ནས་བཟླས་པ་བྱ། །བུམ་པ་གསལ་གདབ་མཆོད་ནས་བཟླ། །དཀྱིལ་འཁོར་བསྒྲུབས་ནས་བྱིན་གྱིས་བརླབ། །མཆོད་བསྟོད་གཏོར་མ་རྣམས་བདུན་གཏང༌། །གཙོ་མོའི་བུམ་སྟེང་མཆོད་རྟེན་ནི། །མིང་བྱང་བཅས་ལ་ཀུན་དུ་དང༌། །དཱུར་བ་སྔགས་དང་བཅས་པས་མཆོད། །ཕྱོགས་བཞིའི་གཏོར་མ་ཕྱོགས་ནས་གཏོང༌། །སོ་སོའི་གཏོར་བཅས་ལྷ་གཞན་ལ། །གསོལ་བ་བཏབ་ནས་སླར་ཡང་མཆོད། །བྱུར་བསལ་དུག་དབྱུང་རྣམ་གཉིས་བྱ། །རྒྱལ་བར་བྱེད་པས་བསླང་ནས་ནི། །གོས་སར་རྒྱན་གྱིས་བརྒྱན་བྱས་ནས། །དབང་བསྐུར་དོན་དུ་གསོལ་བ་གདབ། །སྤྱི་བོར་བུམ་བཞག་སོར་འབྲང་གི །གཟུངས་རིང་གཉིས་དང་སྔགས་གཞན་གྱིས། ། དབང་བསྐུར་ནས་ནི་སྔགས་ཀྱིས་བསྲུང༌། །སྲུང་འཁོར་གདགས་ཤིང་རྡོ་རྗེས་བསྲུང་ ༑ ༑ བདེན་པའི་སྟོབས་ཀྱིས་བསྲུངས་བྱས་ནས། །སྨན་ནམ་ཟས་ལ་བདེན་པའི་སྟོབས། །བརྗོད་ནས་མངའ་དབུལ་ཤིས་པ་བརྗོད། །ཡོན་བླང་མཆོད་བསྟོད་གཤེགས་སུ་གསོལ།

།དམ་པས་བསྐུལ་ནས་འཕགས་པས་སྦྱར།། །།༄༅། །དབང་བསྐུར་བ་དངོས་བཞུགས། ། ༄༅། །དེ་ནས་ཡོན་གྱི་བདག་པོས་མཎྜལ་ཕུལ་ལ། མེ་ཏོག་བཟུང་ནས་འདི་སྐད་ཅེས། ཨོཾ་མུ་ནི་མུ་ནི་བ་རེ། དེ་བཞིན་གཤེགས་པ་ཐམས་ཅད་ཀྱི་རིག་པའི་དབང་བསྐུར་བ་རྡོ་རྗེའི་ཆོ་ག་ཆེན་པོའི་ཕྱག་རྒྱས་བཏབ་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། སརྦ་ཏ་ཐཱ་ག་ཏ་ཧྲྀ་ད་ཡ། ཨ་ངྷིཥྛི་ཏེ་བཛྲ་སྭཱ་ཧཱ། ཞེས་ལན་གསུམ་གྱིས་གསོལ་བ་གདབ། སློབ་དཔོན་གྱིས་ཀྱང་མེ་ཏོག་དང་སྤོས་ཐོགས་ལ། འདི་ལ་དབང་བསྐུར་དུ་གསོལ་ཞེས་འདོན་པ་བསྒྱུར་ལ། ལན་གསུམ་གྱིས་གསོལ་བ་གདབ། དེ་ནས་སྤྱི་བོར་བུམ་པ་བཞག་ལ་འདི་སྐད་ཅེས། ན་མོ་བུངྔྷཱ་ཡ། ན་མོ་ངྷརྨྨཱ་ཡ། ན་མཿསཾ་གྷཱ་ཡ། ན་མཿསརྦ་ཏ་ཐཱ་ག་ཏཱ་ནཱཾ། ན་མོ་ན་མཿསརྦ་བུངྔྷ་བོ་ངྷི་ས་ཏྭ་ངྷརྨ་སཾ་གྷེ་བྷྱཿ ཏདྱ་ཐཱ། ཨོཾ་བི་པུ་ལ་བི་པུ་ལ་གརྦྷེ། བི་པུ་ལ ༑ བི་མ་ལེ། བི་པུ་ལ་གརྦྷེ། བི་མ་ལེ། ཛ་ཡ་གརྦྷེ། བཛྲ་ཛྭཱ་ལཱ་གརྦྷེ། ག་ཏི་ག་ཧ་ནེ་ག་ག་ན་བི་ཤོ་ངྷ་ནེ། སརྦ་པཱ་པཾ་བི་ཤོ་ངྷ་ནེ། ཨོཾ་གུ་ཎ་བ་ཏི། ག་ག་ན་པི་ཙཱ་རི་ཎི ༑ ག་ག་རི་ཎི། གི་གི་གི་རི། གི་རི་ཎི་གི་རི་ཎི། ག་མ་རི་ག་མ་རི། ག་ཧ་ག་ཧ། གརྒ་རི་གརྒ་རི། ག་ག་རི། ག་ག་རི། གམྦྷ་རི་གམྦྷ་རི། ག་བྷེ། ག་བྷི། ག་བྷི། ག་ཧི་ག་ཧི། ག་མ་ནི་ག་མ་ནི། ག་རི་ག་རི། གུ་བྷ་གུ་བྷ། གུ་ཧ་གུ་ཧ། གུ་རུ་གུ་རུ ༑ གུ་རུ་ཎི། ཙུ་ལུ་ཙུ་ལུ། ཙ་ལེ་ཙ་ལེ། མུ་ཙེ་ལེ། མུ་ཙེ་ལེ། ཛ་ཡེ་བི་ཛ་ཡེ། སརྦ་བྷ་ཡ། བི་ག་ཏེ།སཏྭ་སརྦ་གརྦྷ་སཾ་རཀྵ་ཎི། སི་རི་སི་རི། བྷི་རི་བྷྀ་རི། མི་རི་མི་རི། མི་རི་མི་རི། གི་རི་གི་རི། གྷི་རི་གྷི་རི། གྷི་རི་གྷི་རི་ས་མནྟ་པརྵ་ཎི། བྷ་ག་ཝ་ཏཱི། སཏྭཱ་ནཱ་ཡ་ཀི ས་མནྟ་ནཱ་ཡ་ཀི་སརྦ་ཤ་ཏྲཱུཾ་པྲ་མརྡ་ནི། རཀྵ་རཀྵ་མཱཾ། སརྦ་ས་ཏྭཱཉྩ་སརྦ་དཱ། སརྦ་བྷ་ཡེ་བྷྱ༔ སརྦ་ཨུ་པ་དྲ་བེ་བྷྱ༔ སརྦ་བྱ་ངྷི་བྷྱཤྩ། ཙི་རི་ཙི་རི། བི་རི་བི་རི། ངྷི་རི་ངྷི་རི། བི་ག་ཏ། ཨཱ་ཝ་ར་ཎེ་བི་ཤོ་ངྷ་ནེ།

བི་བི་ངྷ། ཨཱ་བ་ར་ཎ། བི་ནཱ་ཤ་ནི། མུ་རི་མུ་རི། མུ་ཙི་མུ་ཙི། མུ་ལི་མུ་ལི། ཙི་ལི་ཙི་ལི། ཀི་ལི་ཀི་ལི། མི་ལི་མི་ལི། ཀ་མ་ལེ། བི་མ་ལེ། ཛ་ཡེ་བི་ཛ་ཡེ། བི་ཛ་ཡཱ་བ་ཧེ། ཛ་ཡ་ཝ་ཏི། བི་ཤེ་ཥ་བ་ཏི། བྷ་ག་བ་ཏཱི་མ་ཧཱ་བིདྱཱ་རཏྣ་མ་ཀུ་ཊ་མཱ་ལ་ངྷ་རི། བཱི་ཧུ་བི་བི་ངྷཱ་བི་ཙི་ཏྲ་བི་ཤྭ་ངྷ་རི་ཎི། བྷ་ག་ཝ་ཏཱི་མ་ཧཱ་བིདྱཱ་དེ་ཝཱི། རཀྵ་རཀྵ་མཱཾ་ས་པ་རི་ཝཱ་ར། སརྦ་ས་ཏྭཱཉྩ ༑ ས་མནྟ་སརྦ་ཏྲ། སརྦ་པཱ་པཾ་བི་ཤོ་ངྷ་ནི། ཧུ་རུ་ཧུ་རུ། མུ་རུ་མུ་རུ། རཀྵ་རཀྵ་མཱཾ་སརྦ་ས་ཏྭཱཉྩ། ཨནཱ་ཐ། ན་ཏྲ་ཡཱ། ན་ཤ་ར་ཎ། ན་པ་ར་ཡ་ཎ་ན། པ་རི་མོ་ཙ་ཡ་སརྦ་དུཿ ཁེབྷྱཿ ཙཎྜེ་ཙཎྜེ། ཙཎྜེ་ཙཎྜེ། ཙཎྜི་ཎིཙཎྜི་ཎི། བེ་ག་ཝ་ཏི། སརྦ་དུཥྟཱ་ནི་བཱ་ར་ཎི། བི་ཛ་ཡ་བཱ་ཧི་ནི། ཧུ་རུ་ཧུ་རུ། མུ་རུ་མུ་རུ། ཙུ་རུ་ཙུ་རུ། ཏུ་རུ་ཏུ་རུ། ཨཱ་ཡུཿཔཱ་ལི་ནི། སུ་ར་བ་ར་པྲ་མ་ཐ་ནི། སརྦ་དེ་ཝ་ག་ཎ་པཱུ་ཛི་ཏི། ཙི་རི་ཙི་རི། ངྷི་རི་ངྷི་རི། ས་མནྟ་ཨ་ཝ་ལོ་ཀི་ཏེ། པྲ་བྷེ་པྲ་བྷེ། སུ་པྲ་བྷེ། སུ་པྲ་བྷ། བི་ཤུངྔྷེ། སརྦ་པཱ་པ་བི་ཤུངྔྷེ། སརྦ་པཱ་པ་བི་ཤོ་ངྷ་ནི། ངྷུ་རུ་ངྷུ་རུ། ངྷ་ར་ཎི། ངྷ་རེ་ངྷ་རེ། ངྷ་ར། སུ་མུ་སུ་མུ། སུ་མུ་སུ་མུ། མུ་སུ་མུ་སུ། རུ་རུ་ཙ་ལེ་ཙཱ་ལ་ཡ། སརྦ་དུཥྟནཱ་ཤཱཤྴ་ར་ཎ་བྷ་ཝ་ཏུ་མཱཾ། ཨཱ་ཤ་སཱུ་ར་ཡ་མཱཾ། ཤྲཱི་ཝ་སུ་ངྷ་རི། ཛ་ཡ་ཀ་མ་ལེ། ཀྵི་ཎི་ཀྵི་ཎི། བ་ར་ད། ཨཾ་ཀུ་ཤེ ཨོཾ་པདྨ་བི་ཤུངྔྷེ། ཤོ་ངྷ་ཡ་ཤོ་ངྷ་ཡ། ཤུངྔྷེ་ཤུངྔྷེ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། མཾ་ག་ལ་བི་ཤུངྔྷེ། པ་བི་ཏྲ་མུ་ཁི་ཁཌྒི་ནི། ཁཌྒི་ནི། ཁ་ར་ཁ་ར ༑ ཛྭ་ལི་ཏ། ཤི་ཁ་རེ། ས་མནྟ་ཨ་བ་ལོ་ཀི་ཏ་པྲ་བྷེ། སུ་པྲ་བི་ཤུདྡྷེ། ས་མནྟ་པྲ་སཱ་རི་ཏ། ཨ་བཱ་བྷ་སི་ཏ་ཤུདྡྷ། ཛྭ་ལ་ཛྭ་ལ། སརྦ་དེ་ཝ་ག་ཎ། གྲ་ཧ། ན་ཀྵ་ཏྲ། ས་མ་ཨཱ་ཀརྵ་ཎི། སཏྱ་པྲ་ཏི་ཨོཾ་ཧྲཱི་ཏྲཱྃ་ཏཱ་ར་ཏཱ་ར། ཏཱ་ར་ཡ་ཏཱ་ར་ཡ་མཱཾ། བྷ་ག་ཝ་ཏཱི་སརྦ་སཏྭ་ཤྩ། ན་ག་བྱ་བ་ལོ་ཀི་ཏི། ལ་ཧུ་ལ་ཧུ། ཧུ་ལུ་ཧུ་ལུ། ཧུ་དུ་ཧུ་དུ། ཏུ་རུ་ཏུ་རུ

༑ ཀི་ཎི་ཀི་ཎི། ཀྵི་ཎི་ཀྵི་ཎི། ཧུ་ཎི་ཧུ་ཎི། སརྦ་གྲ་ཧ་བཀྵ་ཎི། པིཾ་ག་ལ་པིཾ་ག་ལེ། མུ་ཙུ་མུ་ཙུ། ཙུ་མུ་ཙུ་མུ། སུ་བི་ཙ་རེ། ཏ་ར་ཏ་ར། ན་ག་བྱ་བ་ལོ་ཀི་ནི། ཏཱ་ར་ཡ་མཱཾ ༑ སརྦ་ས་ཏྭཉྩ། བྷ་ག་ཝ་ཏཱི། ཨཥྟ་མ་ཧཱ་ཏཱ་ར་ཡ་བྷ་ཡེ་བྷྱཿ སརྦ་ཏྲ་ས་མནྟ་སརྦ་དི་ཤ་བནྡྷེ་ན། བཛྲ་པྲཱ་ཀཱ་ར། བཛྲ་པཱ་ཤ་བནྡྷེ་ན་ཙ། བཛྲ་ཛྭཱ་ལཱ་བི་ཤུདྡྷེ། བྷུ་རི་བྷུ་རི ༑ དྷ་ར་དྷ་ར། ཏི་རི་ཏི་རི། ཏུ་རུ་ཏུ་རུ། བྷ་ག་ཝ་ཏཱི། གརྦྷ་བི་ཤུདྡྷེ། གརྦྷ་སཾ་ཤོ་དྷ་ནི། ཀུ་ཀྵི། སཾ་པཱུ་ར་ཎི། ཛྭ་ལ་ཛྭ་ལ། ཙ་ལ་ཙ་ལ། ཛྭཱ་ལི་ནི་ཛྭཱ་ལི་ནི། བརྵ་ཏུ་དེ་ཝ་ས་མནྟཱ་ཤེ་ཡ་ཨུ་ད་ཀེ་ཏ་ཨ་མྲྀ་ཏ་བརྵ་ཎྀ་དེ་ཝ་ཏཱ་ཨ་བ་ཏཱ་ར་ཎི། ཨ་བྷི་ཥིཉྩ་ཏུ་མཾ། སུ་ག་ཏ་བ་ར་བ་ཙ་ན། ཨ་མྲྀ་ཏ་བ་ར་པུ་ཥེ། རཀྵ་རཀྵ་བྷ་ག་ཝ་ཏཱི་མཱཾ། སརྦ་ཏྲ། སརྦ་དྷཱ། སརྦ་བྷ་ཡེ་བྷྱཿ སརྦ་ཨུ་པ་དྲ་བེ་བྷྱཿ སརྦ་ཨུ་པ་སརྒྒེ་བྷྱཿ སརྦ་བྱ་དྷི་བྷྱཿ སརྦ་དུཥྟཱཾ་བྷྱཿཡ་བ་ཏི་བྷྱཿ སརྦ་ཀི་ལི་ཀི་ལ་ཧ། བི་གྲ་ཧ་བི་བཱ་དཱ། དུ པྣ། དུརྣི་མཏྟེ། ཨ་མཾ་ག་ལ། པཱ་པ་བི་ཤོ་དྷ་ནི། སརྦ་ཡཀྵ་རཀྵ་ས། ན་ག་ བི་དཱ་ར་ཎི། བ་ལ་བ་ལ། བ་ལ་བ་ཏི་ཛ་ཡ་ཛ་ཡ། བི་ཛ་ཡ་བི་ཛ་ཡ། ཛ་ཡ་ཏུ་མཱཾ། སརྦ་ཏཱ་སརྦ་ཀཱ་ལེ། སིདྷྱནྟུ་མེ་ཨི་ཡཾ་མ་ཧཱ་བིདྱ། སཱ་དྷ་ཡ་མཎྜ་ལཾ། སཱ་དྷ་ཡ་མནྟྲ་ན

༑ གྷཱ་ཏ་ཡ་བིགྷྣཱ་ན། ཛ་ཡ་ཛ་ཡ། སིངྔྷྱི་སིངྔྷྱི། སིངྔྷྱ་སིངྔྷྱ། བུངྔྷྱ་བུངྔྷྱ། སུ་ཙ་ཡ་སཱུ་ཙ་ཡ ༑ པཱུ་ར་ཡ་པཱུ་ར་ཡ། པཱུ་ར་ཎི་པཱུ་ར་ཎི། པཱུ་ར་ཡ་མེ་ཨ་ཤཱན། སརྦ་བིདྱཱ་ཨུངྒ་ཏ་མུརྟི། ཛ་ཡོ་ཨ་དྷི། ཛ་ཡ་བྷ་ཏི་ན། ཏིཥྛ་ཏིཥྛ་བྷ་ག་ཝ་ཏཱི། ས་མ་ཡ་མ་ནུ་པཱ་ལ་ཡ ༑ སརྦ་ཏ་ཐཱ་ག་ཏ་ཧྲྀ་ད་ཡ་ཤུངྔྷེ། བྱ་བ་ལོ་ཀ་ར་ཡ་མཱཾ་ས་པ་རི་ཝཱ་རཾ་སརྦ་སཏྭཤྩ་ཨཥྟ་མ་ཧཱ་བྷ་ཡེ་བྷྱཿ སརྦ་ཨཱ་ཤཾ་པ་རི་པཱུ་ར་ཡ། ཏྲ་ཡ་སྭཱ། མ་ཧཱ་བྷ་ཡེ་བྷྱཿ ས་ར་ས་ར་པྲ་ས་ར་པྲ་ས་ར། སརྦ་ཨཱ་བ་ར་ཎ་བི་ཤོ་དྷ་ནི། ས་མནྟ་ཨ་ཀ་ར་མཎྜ་ལ་བི་ཤུདྡྷེ ༑ བི་ག་ཏེ་བི་ག་ཏི། བི་ག་ཏ་མ་ལེ། སརྦ་མ་ལ་བི་ཤོ་དྷ་ནི། ཀྵི་ཎི་ཀྵི་ཎི། སརྦ་པཱ་པ་བི་ཤུདྡྷེ། མ་ལ་བི་ག་ཏི། ཛ་ཡ་བ་ཏི། ཏེ་ཛོ་ཏེ་ཛོ་བ་ཏི། བཛྲ་བཛྲ་བ་ཏི་སྭཱ་ཧཱ། ཏྲཻ་ལོ་ཀྱ་ཨ་དྷིཥྛི་ཏ་སྭཱ་ཧཱ། སརྦ་ཏ་ཐཱ་ག་ཏ་མུརྡྷ་ཨ་བྷི་ཥེ་ཀཻཿསྭཱ་ཧཱ། སརྦ་བོ་དྷི་སཏྭ་ཨ་བྷི་ཥེ་ཀཻཿསྭཱ་ཧཱ། སརྦ་དེ་ཝ་ཏཱ་ཨ་བི་ཥེ་ཀཻཿསྭཱ་ཧཱ། སརྦ་ཏ་ཐཱ་ག་ཏྀ་ཧྲ་ད་ཡ་ཨ་དྷིཥྛི་ཏེ་སྭཱ་ཧཱསརྦ་ཏ་ཐཱ་ག་ཏ་ས་མ་ཡ་སིདྡྷེ་སྭཱ་ཧཱ། ཨིནྟྲ་ཨིནྟྲ་བྱ་བ་ལོ་ཀི་ཏེ་སྭཱ་ཧཱ ༑ བྲཧྨེ་བྲཧྨ་དྷུ་ཥི་ཏེ་སྭཱ་ཧཱ། བིཥྞུ་ན་མ་སྐྲི་ཏེ་སྭཱ་ཧཱ། མ་ཧེ་ཤྭ་ར་བནྡྷ་པཱུ་ཛི་ཏེ་ཡེ་སྭཱ་ཧཱ ༑ བཛྲ་དྷ་ར་བཛྲ་པཱ་ཎི་བ་ལ་བིརྱ་ཨ་དྷིཥྛཱ་ཏེ་སྭཱ་ཧཱ། དྷྲྀ་ཏ་རཱཥྟཱ་ཡ་སྭཱ་ཧཱ། བི་རུ་ཊ་ཀཱ་ཡ་སྭཱ་ཧཱ། བི་རུ་པཀྵཱ་ཡ་སྭཱ་ཧཱ། བཻ་ཤྲ་མ་ཎཱ་ཡ་སྭཱ་ཧཱ། ཙ་ཏུརྨ་ཧཱ་རཱ་ཛཱ་ན་མ་སྐྲི་ཏཱ་ཡ་སྭཱ་ཧཱ། ཡ་མ་ཡེ་སྭཱ་ཧཱ། ཡ་མ་པཱུ་ཛི་ཏི་ན་མ་སྐྲི་ཏཱ་ཡ་སྭཱ་ཧཱ། བཱ་རུ་ཎཱ་ཡ་སྭཱ་ཧཱ། མ་རུ་ཏཱ་ཡ་སྭཱ་ཧཱ། མ་ཧཱ་མ་རུ་ཏཱ་ཡ་སྭཱ་ཧཱ། ཨགྣ་ཡེ་སྭཱ་ཧཱ། ནཱ་ག་བྱ་བ་ལོ་ཀི་ཏེ་ཡེ་སྭཱ་ཧཱ ༑ དེ་ཝ་ག་ཎེ་བྷྱཿསྭཱ་ཧཱ། ནཱ་ག་ག་ཎེ་བྷྱཿསྭཱ་ཧཱ། ཡཀྵ་ག་ཎེ་བྷྱཿསྭཱ་ཧཱ། ཡ་མ་ག་ཎེ་བྷྱཿསྭཱ་ཧཱ། རཱཀྵ་ས་ག་ཎེ་བྷྱཿསྭཱ་ཧཱ། གནྡྷརྦ་ག་ཎེ་ཿསྭཱ་ཧཱ། ཨ་སུ་ར་ག་ཎེ་བྷྱཿསྭཱ་ཧཱ། ག་རུ་ཌ་ག་ཎེ་བྷྱཿསྭཱ་ཧཱ། ཀིནྣི་ར་ག་ཎེ་བྷྱཿསྭཱ་ཧཱ།

མ་ཧོ་ར་ག་ག་ཎེ་བྷྱཿསྭཱ་ཧཱ། མ་ནུ་ཥྱེ་ག་ཎེ་བྷྱཿསྭཱ་ཧཱ། ཨ་མ་ནུ་ཥྱེ་ག་ཎེ་བྷྱཿསྭཱ་ཧཱ། སརྦ་གྲ་ཧེ་བྷྱཿསྭཱ་ཧཱ། སརྦ་བྷཱུ་ཏེ་བྷྱཿསྭཱ་ཧཱ། སརྦ་པྲེ་ཏེ་བྷྱཿསྭཱ་ཧཱ། སརྦ་པི་ཤཱ་ཙེ་བྷྱཿསྭཱ་ཧཱ། སརྦ་ཨུནྨཱ་དེ་བྷྱཿསྭཱ་ཧཱ། སརྦ་ཨ་པསྨཱ་རེ་བྷྱཿསྭཱ་ཧཱ། སརྦ་ཀུམྦྷཎྜེ་བྷྱཿསྭཱ་ཧཱ། སརྦ་པཱུ་ཏ་ནེ་བྷྱཿསྭཱ་ཧཱ། སརྦ་ཀ་ཊ་པཱུ་ཊ་ནི་བྷྱཿསྭཱ་ཧཱ། སརྦ་དུཥྟ་པྲ་དུཥྟེ་བྷྱཿསྭཱ་ཧཱ། ཨོཾ་དྷུ་རུ་དྷུ་རུ་སྭཱ་ཧཱ། ཨོཾ་ཏུ་རུ་ཏུ་རུ་སྭཱ་ཧཱ། ཨོཾ་ཀུ་རུ་ཀུ་རུ་སྭཱ་ཧཱ། ཨོཾ་ཙུ་རུ་ཙུ་རུ་སྭཱ་ཧཱ། ཨོཾ་མུ་རུ་མུ་རུ་སྭཱ་ཧཱ། ཨོཾ་ཧ་ན་ཧ་ན་སརྦ་ཤ་ཏྲཱུྃ་སྭཱ་ཧཱ། ཨོཾ་ད་ཧ་ད་ཧ་སརྦ་དུཥྟཱཾ་སྭཱ་ཧཱ། ཨོཾ་པ་ཙ་པ་ཙ་སརྦ་པྲ་ཏྱཱརྟི་ཀཱ། པྲཏྱཾ་མི་ཏྲཱ་ནཱཾ་སྭཱ་ཧཱ། ཡེ་མ་མ་ཨ་ཧཱ་ཏི་ཨཱ་ཤེ་ན་ཏེ་ཥཱཾ་སརྦ་ཤ་རཱི་རཾ་ཛྭཱ་ལ་ཡ་ཛྭཱ་ལ་སྭཱ་ཧཱ ༑ སརྦ་དུཥྟཱཾ་ཙིཏྟཱ་ནཱཾ་སྭཱ་ཧཱ། ཛྭཱ་ལི་ཏ་ཡེ་སྭཱ་ཧཱ། པྲ་ཛྭཱ་ལི་ཏཱ་ཡ་སྭཱ་ཧཱ། བཛྲ་ཛྭཱ་ལཱ་ཡ་སྭཱ་ཧཱ། ཨགྣི་ཛྭཱ་ལཱ་ཡ་སྭཱ་ཧཱ། ས་མནྟ་ཛྭཱ་ལཱ་ཡ་སྭཱ་ཧཱ། མ་ཎི་བྷ་དྲཱ་ཡ་སྭཱ་ཧཱ། པཱུརྣ་བྷ་དྲཱ་ཡ་སྭཱ་ཧཱ། མ་ཧཱ་ཀཱ་ལཱ་སྭཱ་ཧཱ། མ་ཏྲི་ག་ཎཱ་ཡ་སྭཱ་ཧཱ། ཡཀྵ་ཎི་ནཾ་སྭཱ་ཧཱ། རཱཀྵ་སི་ནི་ནཾ་སྭཱ་ཧཱ། ཨཱ་ཀཱ་ཤ་མ་ཏྲྀ་ཎཾ་སྭཱ་ཧཱ། ས་མུ་དྲ་བ་སི་ནཾ་སྭཱ་ཧཱ། ར་ཏྲྀ་ཙ་རཱ་ཎཱཾ་སྭཱ་ཧཱ། དཱི་བ་ཙ་རཱ་ཎཱཾ་སྭཱ་ཧཱ། ཏྲི་སནྡྷ་ཙ་རཱ་ནཱཾ་སྭཱ་ཧཱ། བེ་ལ་ཙ་རཱ་ནཱཾ་སྭཱ་ཧཱ། ཨ་བེ་ལ་ཙ་རཱ་ནཱཾ་སྭཱ་ཧཱ ༑ གརྦྷ་ཧ་རེ་བྷྱཿསྭཱ་ཧཱ། གརྦྷ་ཧི་རི་ཎི་བྷྱཿསྭཱ་ཧཱ། ཧུ་ལུ་ཧུ་ལུ་སྭཱ་ཧཱ། ཨོཾ་སྭཱ་ཧཱ། སྭཿསྭཱ་ཧཱ། བྷུཿསྭཱ་ཧཱ། བྷུཿཝ་སྭཱ་ཧཱ། ཨོཾ་བྷུརྦྷུ་ཝཿསྭཱ་ཧཱ། བི་ལི་བི་ལི་སྭཱ་ཧཱ། ཙི་ཊི་ཙི་ཊི་སྭཱ་ཧཱ། བི་ཊི་བི་ཊི་སྭཱ་ཧཱ། དྷཱ་ར་ཎི་སྭཱ་ཧཱ། དྷཱ་ར་ཎི་སྭཱ་ཧཱ། ཨགྣི་སྭཱ་ཧཱ། ཏེ་ཛོ་ཝ་ཡུ་སྭཱ་ཧཱ། ཙི་ལི་ཙི་ལི་སྭཱ་ཧཱ། མི་ལི་མི་ལི་སྭཱ་ཧཱ། སི་ལི་སི་ལི་སྭཱ་ཧཱ། བུདྡྷྱ་བུདྡྷྱ་སྭཱ་ཧཱ ༑ སིདྡྷྱ་སིདྡྷྱ་སྭཱ་ཧཱ། མནྜ་ལ་བནྡྷེ་སྭཱ་ཧཱ།

སཱི་མཱ་བནྡྷེ་སྭཱ་ཧཱ། དྷཱ་ར་ཎི་བནྡྷེ་སྭཱ་ཧཱ། སརྦ་ཤ་ཏྲཱུཾ། བྷཉྫ་ཡ་བྷཉྫ་ཡ་སྭཱ་ཧཱ། ཛམྦྷ་ཡ་ཛམྦྷ་ཡ་སྭཱ་ཧཱ། སྟམྦྷ་ཡ་སྟམྦྷ་ཡ་སྭཱ་ཧཱ། ཙྪིནྡ་ཙྪིནྡ་སྭཱ་ཧཱ། བྷིནྡ་བྷིནྡ་སྭཱ་ཧཱ། བྷཉྫ་བྷཉྫ་སྭཱ་ཧཱ། བནྡྷ་བནྡྷ་སྭཱ་ཧཱ། མོ་ཧ་ཡ་མོ་ཧ་ཡ་སྭཱ་ཧཱ། མ་ཎི་བི་ཤུདྡྷེ་སྭཱ་ཧཱ། སཱུརྱེ་སྭཱ་ཧཱ། སཱུརྱ་བི་ཤུདྡྷེ་སྭཱ་ཧཱ། ཤོ་དྷ་ནི་སྭཱ་ཧཱ། བི་ཤོ་དྷ་ནི་སྭཱ་ཧཱ། ཙནྡྲེ་ཙནྡྲེ་པ་རི་པུརྞ་ཙནྡྲཻ་སྭཱ་ཧཱ། གྲ་ཧེ་བྷྱཿསྭཱ་ཧཱ། ནཀྵ་ཏྲེ་བྷྱཿསྭཱ་ཧཱ། པི་ཤཱ་ཙེ་བྷྱཿསྭཱ་ཧཱ། ཤི་བི་བྷྱཿསྭཱ་ཧཱ། བི་ཤྭ་བྷྱཿསྭཱ་ཧཱ། ཤཱནྟི་བྷྱཿསྭཱ་ཧཱ། པུཥྟིཾ་བྷྱཿསྭཱ་ཧཱ། སྭསྟི་ཡ་ནེ་བྷྱཿསྭཱ་ཧཱ། གརྦ་དྷ་རེ་སྭཱ་ཧཱ། ཤི་པཾ་ཀ་རི་སྭཱ་ཧཱ། ཤཾ་ཀ་རི་སྭཱ་ཧཱ། ཤཱནྟིཾ་ཀ་རི་སྭཱ་ཧཱ། པུཥྟིཾ་ཀ་རི་སྭཱ་ཧཱ། བ་ལ་བརྡྷ་ནེ་སྭཱ་ཧཱ། བ་ལ་བརྡྷི་ནི་ཀ་རི་སྭཱ་ཧཱ། ཤྲཱི་ཀ་རི་སྭཱ་ཧཱ། ཤྲཱི་བརྡྷི་ནི་སྭཱ་ཧཱ། ཤྲཱི་ཛྭཱ་ལི་ནི་སྭཱ་ཧཱ། མུ་ཙི་སྭཱ་ཧཱ། ན་མུ་ཙི་སྭཱ་ཧཱ། མ་རུ་ཙི་སྭཱ་ཧཱ། བེ་ག་བ་ཏི་སྭཱ་ཧཱ། ཨོཾ་སརྦ་ཏ་ཐཱ་ག་ཏེ་∶མཱུརྟི་བ་ར་བི་མ་ལེ་བྷ་ག་ཝ་ཏི(《 ཞ 》 མུརྟེ་ཝིརྟ ༑ བྷི་ག་ཏ་བྷ་ཡེ་ས་མེ་བྷ་ག་ཝ་ཏི་སརྦ་པཾ། ) ། སྭ་ཏི་བྷ་ཝ་ཏུ། མ་མ་སརྦ་ས་ཏྭཱཉྩ་སྭཱ་ཧཱ། ཨོཾ་མུ་ནི་མུ་ནི། བི་མུ་ནི་བི་མུ་ནི། དྷ་རི་ཙ་ལ་ཙ་ལ་ན། བྷ་ག་ཝ་ཏི། བྷ་ཡ་བི་ག་ཏེ ༑ བྷ་ཡ་ཧ་རི་ཎི། བོ་དྷི་བོ་དྷི། བོ་དྷ་ཡ་བོ་དྷ་ཡ། བུདྡྷི་ལི་བུདྡྷི་ལི། ཙུམྦུ་ལི་ཙུམྦུ་ལི་སྭཱ་ཧཱ། སརྦ་ཏ་ཐཱ་ག་ཏ་ཧྲྀ་ད་ཡ་ཛཥྟེ་སྭཱ་ཧཱ། ཨོཾ་མུ་ནི་མུ་ནི། མུ་ནི་བ་རེ། ཨ་བྷི་ཥིཉྩ་ཏུ་མཱཾ། སརྦ་ས་ཏྭཤྩ་སརྦ་ཏ་ཐཱ་ག་ཏ། སརྦ་བིདྱཱ་ཨ་བྷྀ་ཥེ་ཀཻརྨ་ཧཱ་བཛྲ་ཀ་ཙ ༑ མུ་དྲེ་ཏེ། སརྦ་ཏ་ཐཱ་ག་ཏ་ཧྲྀ་ད་ཡ། ཨ་དྷྀཥྛཱ་ན། ཨ་དྷིཥྛཱི་ཏེ་བཛྲེ་སྭཱ་ཧཱ། དབང་བསྐུར་བ་སྟེ་བཅུ་གཉིས་པའོ།། །། ༈ ཏདྱ་ཐཱ། ཨོཾ་གི་རི་གི་རི། གི་རི་ཎི་གི་རི་ཎི། གི་རི་བ་ཏི། གུ་ཎ་བ་ཏི ༑ ཨཱ་ཀཱ་ཤ་བ་ཏི། ཨཱ་ཀཱ་ཤ་བི་ཤུདྡྷེ། སརྦ་པཱ་པ་བི་ག་ཏེ།

ཨཱ་ཀཱ་ཤ ག་ག་ན་ཏ་ལེ ༑ ཨཱ་ཀཱ་ཤ་བི་ཙཱ་རི་ཎི། ཛྭཱ་ལཱི་ཏ་ཤི་ཁ་རེ། མ་ཎི་མུཀྟི་ཀ ཁ་ཙི་ཏ་མཽ་ལི་དྷ་རེ། སུ་ཀེ་ཤེ མེ་ཀེ་ཤེ་སུ་ཥ་སུ་བ་ཀ་ཏྲེ། སུ་ནེ་ཏྲེ་སུ་བརྞེ། སུ་བརྞ་གཽ་རི། ཨ་ཏཱི་ཏེ། ཨ་ནུཏྤནྣེ། ཨ་ནཱ་ག་ཏེ། པྲཏྱུཏྤནྣེ་ན་མཿསརྦེ་ཥཱན། བུདྡྷ་ནཱན། ཛྭ་ལི་ཏ་ཏེ་ཛ་སཱ་ན། བུདྡྷེ་སུ་བུདྡྷེ། བྷ་ག་ཝ་ཏི། སུ་རཀྵ་ནི་སུཀྵེ་མེ། སུ་པྲ་བྷེ། སུ་ད་མེ། སུ་དཱནྟེ། བ་རེ་བ་རེ་ཝརྟེ། བྷ་ག་ཝ་ཏི། བྷ་དྲ་བ་ཏི། བྷ་དྲེ། སུ་བྷ་དྲེ། བི་མ་ལེ། ཛ་ཡ་བྷ་དྲེ། པྲ་ཙཎྜི་ཙཎྜི། པྲ་ཙཎྜེ༌། པྲ་ཙཎྜེ༌། བཛྲ་ཙཎྜེ༌། མ་ཧཱ་ཙཎྜེ༌། མ་ཧཱ་ཙཎྜེ། གཽ་རི། ཙཽ་རི ༑ ཙཎྜཱི་ལཱི། མཱ་ཏཱཾ་གི བརྩ་སི། པུཀྐ་སི། སུ་མ་ཏི། ཤ་བ་རི། ཤཱ་བ་རི། ཤཾ་ཀ་རི ༑ དྲ་མི་ཌི། དྲཱ་མི་ཌི། རཽ་ཏྲི་ནི། སརྦ་གྲ་ཧ་བི་དཱ་རི་ཎི་ཨརྠ་སཱ་དྷ་ནི། ཧ་ན་ཧ་ན ༑ སརྦ་ཤ་ཏྲཱུཾ། ད་ཧ་ད་ཧ། སརྦ་དུཥྟན། པྲེ་ཏ་པི་ཤཱ་ཙ། ཌཱ་ཀི་ནཱི་ནཾ། མ་ནུ་ཥྱཱ། ཨ་མ་ནུ་ཥྱཱ་ནཱཉྩ། པ་ཙ་པ་ཙ་ཧྲྀ་ད་ཡན། གདོན་མ་རུངས་པ་རྣམས་ཀྱི་སྲོག་གཞོམ་དུ་གསོལ། བཅོམ་ལྡན་འདས་མ་བདག་གི་སྡིག་པ་ཐམས་ཅད་གཞིག་ཏུ་གསོལ། གཞིག་ཏུ་གསོལ། ཐམས་ཅད་དུ་འཇིགས་པ་དང༌། གནོད་པ་ཐམས་ཅད་ལས་བདག་ལ་བསྲུང་དུ་གསོལ། བསྲུང་དུ་གསོལ། མ་རུངས་པ་ཐམས་ཅད་བཅིང་དུ་གསོལ ༑ སརྦ་ཀལྤི་ཥ་ནཱ་ཤ་ནི། མཱརྟཎྜ། མྲྀ་ཏྱུ་དཎྜ་ནི་བཱ་ར་ནི། མཱ་ན་ན། དཎྜ་མཱ་ན་ནི། མ་ཧཱ་མཱ་ནི་ནི། མ་ཧཱ་བི་ཎི་ཊི། ཙ་ལེ་ཙ་ལེ། ཙི་ཊི་ཙི་ཊི། བི་ཊི་བི་ཊི། ནི་ཊི་ནི་ཊི། ཏི་ཊི་ཏ་ཊི། ན་ཏུ་ཊི། གཽ་རི་ཎི། བཱི་རི་ནི། པྲ་བ་ར་ས་མ་རེ། ཙཎྜཱ་ལཱི། མཱ་ཏཱཾ་གི རུནྡྷ་སི། ས་ར་སི། བརྩ་སི། སུ་མ་ཏི། པུཀྐ་སི། ཤ་བ་རི། ཤཱ་བ་རི། ཤཾ་ཀ་རི། དྲ་མི་ཌི། དྲཱ་མི་ཌི། ད་ཧ་ནི། པ་ཙ་ནི། མ་ཐ་ནི། མརྡ་ནི། ས་ར་ལི། ས་ར་ལེ། ས་ར་ལཾ་བྷེ། ཧཱི་ན་མ་དྷྱོངྐྲིཥྟ། བི་དྷཱ་ར་ཎི། བི་དྷཱ་རི་ཎི། མ་ཧི་ལེ། མ་ཧཱ་མ་ཧི་ལེ། ནི་ག་ཌེ། ཎི་ག་ཌེ། བྷཉྫེ། མཏྟི་མཏྟི་ནི། དཱནྟི་ཙཀྲེ། ཙཀྲ་བཱ་གི་ནི། ཛྭ་ལེ་ཛྭ་ལེ། ཛྭཱ་ལེ་ཛྭཱ་ལེ།

ཛྭཱ་ལ་ནི། ཤ་བ་རི་ཤ་བ་རི། ཤཱ་བ་རི་ཤཱ་བ་རི། སརྦ་བྱཱ་དྷི། ཧ་ར་ཎྀ། ཙཱུ་ཌི་ཙཱུ་ཌི། ཙཱུ་ཌི་ནི་ཙཱུ་ཌི་ནི། མ་ཧཱ་ཙཱུ་ཌི་ནི། ནི་མི་ནི་མི། ནི་མིནྡྷ་རི། ཏྲི་ལོ་ཀ ད་ཧ་ནི། ཏྲི་ལོ་ཀ ཨཱ་ལོ་ཀ་ཀཱ་རི། ཏྲཻ་དྷཱ་ཏུ་ཀ་བྱ་བ་ལོ་ཀི་ནི། བཛྲ་པ་ར་ཤུ་པཱ་ཤ་མུཏྐ་ར། ཁཌྒ། ཤངྑ། ཙཀྲ། ཏྲི་ཤཱུ་ལ། ཙིནྟཱ་མ་ཎི། མ་ཧཱ་བིདྱཱ་དྷཱ་རི་ཎི། བདག་ཐམས་ཅད་དུ་གནས་ཐམས་ཅད་དུ་གནས་པ་ན་མ་རུངས་པའི་འཇིགས་པ་ཐམས་ཅད་དང༌། མི་དང་མི་མ་ཡིན་པའི་འཇིགས་པ་ཐམས་ཅད་དང༌། ནད་ཐམས་ཅད་དང་༌། འཇིགས་པ་ཐམས་ཅད་ལས་བསྲུང་དུ་གསོལ། བསྲུང་དུ་གསོལ་ལོ། །བཛྲེ་བཛྲེ་བཛྲ་བ་ཏི། བཛྲ་པཱ་ཎི་དྷ་རེ། ཧི་ལི་ཧི་ལི། མི་ལི་མི་ལི། ཀི་ལི་ཀི་ལི། ཙི་ལི་ཙི་ལི། པི་ལི་པི་ལི། སི་ལི་སི་ལི། བ་ར་བ་ར་བ་ར་དེ། སརྦ་ཏྲ ༑ ཛ་ཡ་ལབྡྷཻ་སྭཱ་ཧཱ། སརྦ་པཱ་པ་བི་དཱ་རི་ཎི་སྭཱ་ཧཱ། སརྦ་ཏྲ་སརྦ་བྱཱ་དྷི་ཧ་ར་ཎི་སྭཱ་ཧཱ ༑ སརྦ་ཏྲ་སརྦ་ཤ་ཏྲཱུན་བྷ་ཡ་ཧ་ར་ཎི་སྭཱ་ཧཱ། སརྦ་བྷ་ར་ཎི་སྭཱ་ཧཱ། སྭ་སྟིརྦྷ་བ་ཏུ་མཱཾ་སྭཱ་ཧཱ། ཤཱནྟིཾ་ཀ་རི་སྭཱ་ཧཱ། པུཥྟིཾ་ཀ་རི་སྭཱ་ཧཱ། བ་ལ་བརྡྷ་རི་ཎི་སྭཱ་ཧཱ། ཛ་ཡ་ཏུ། ཛ་ཡེ་ཛ་ཡེ། ཛ་ཡ་བ་ཏི། ཀ་མ་ལེ། བི་མ་ལེ། བི་པུ་ལེ་སྭཱ་ཧཱ། སརྦ་ཏ་ཐཱ་ག་ཏ་མཱུརྟི་སྭཱ་ཧཱ ༑ ཨོཾ་བྷུ་རི་མ་ཧཱ་ཤཱནྟི་སྭཱ་ཧཱ། ཨོཾ་བྷཱུ་རི་བྷཱུ་རི་བཛྲ་བ་ཏི། སརྦ་ཏ་ཐཱ་ག་ཏ་ཧྲ་ད་ཡ་པཱུ་ར་ཎི། ཨཱ་ཡུསྶནྡྷ་ར་ཎི། བ་ལ་བ་ལ་བ་ལ་བ་ཏི། ཛ་ཡ་བི་ཛི་ཡེ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། དབང་བསྐུར་བའི་གཟུངས་ཕྱི་མ་སྟེ་བཅུ་གསུམ་པའོ།། །།༈ བདེན་པ་དང་བདེན་པའི་མཆོག་(《 ཞ 》 ཚིག་ ) གང་གིས། ཕྱིར་མི་ལྡོག་པའི་ས་ལ་གནས་པའི་ཚིག་བདེན་པ་རྣམས་དང་འཇིག་རྟེན་གྱི་ཚིག་གི་མཆོག་དང་ ༑ དགེ་སྦྱོང་རྣམས་ཀྱི་ནང་ན་དགེ་སྦྱོང་སྐྱིད་དེ་བ་ཞེས་བྱ་བ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་འཇིགས་པ་མི་མངའ་བ། བག་ཚ་བ་མི་མངའ་བ་སྟེ། མི་སྐྲག་མི་འབྲོས་ལ་འཇིགས་པ་མེད་ཅིང་

༑ (《 ཞ 》+ འཇིགས་པ་དང༌། འཇིགས་པར་བྱེད་པ་དང་བྲལ་བ་དང་ ) འཇིགས་པ་དང༌། འཇིགས་པར་བྱེད་པ་སྤངས་པ། སྐྱི་བུང་ཞེས་བྱེད་པ་མེད་པའོ་ཞེས་ཡང་དག་པར་སྨྲ་བས་སྨྲ་བ་ནི། དུས་སུ་ཡང་དག་པར་སྨྲ་བས་སྨྲ་བ་ཡིན་ཏེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བདེ་ལེགས་སུ་གྱུར་ཅིག བདེན་པ་དང་བདེན་པའི་ཚིག་གང་གིས་ཚུལ་ཁྲིམས་དང༌། བརྟུལ་ཞུགས་དང༌། དཀའ་ཐུབ་དང་ ༑ ཚངས་པར་སྤྱོད་པ་ལ་གནས་པ་གང་ཅི་ཡང་རུང་བ་དེ་དག་གི་ནང་ན་ནི། འཕགས་པ་དགྱེས་པའི་ཚུལ་ཁྲིམས་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བདེ་ལེགས་སུ་གྱུར་ཅིག གནས་བརྟན་རྒྱལ་པོའི་བུ་ཐུ་བོ་དང་འདྲ་བར་རབ་ཏུ་བྱུང་ནས་(《 ཞ 》+ ཡུན་ ) རིང་དུ་ལོན་པ་ཚངས་པར་སྤྱོད་པ་མངོན་པར་སྤྱད་པ་རྣམས་ཀྱི་མཆོག་འདི་ལྟ་སྟེ། དགེ་སློང་ཀུན་ཤེས་ཀཽ་ཌི་ནྱ་དང༌། འདོད་པ་ཉུང་བ་དང༌། སྦྱངས་པའི་ཡོན་ཏན་ལ་གནས་པ་དང༌། ཆོག་ཤེས་པ་རྣམས་ཀྱི་མཆོག་འོད་སྲུངས་ཆེན་པོ་དང༌། ཤེས་རབ་ཆེ་བ་དང་ ༑ སྤོབས་པ་ཆེ་བ་རྣམས་ཀྱི་མཆོག་ཤ་ར་དྭ་ཏིའི་བུ་དང༌། རྫུ་འཕྲུལ་ཆེ་བ་དང་ ༑ མཐུ་ཆེ་བ་རྣམས་ཀྱི་མཆོག་མཽང་གལ་གྱི་བུ་ཆེན་པོ་དང༌། ལྷའི་མིག་དང་ལྡན་པ་རྣམས་ཀྱི་མཆོག་མ་འགགས་པ་དང༌། མང་དུ་ཐོས་པ་རྣམས་ཀྱི་མཆོག་ཀུན་དགའ་བོ་དང༌། འདུལ་བ་འཛིན་པ་རྣམས་ཀྱི་མཆོག་ཉེ་བ་འཁོར་དང༌། ཆོས་སྨྲ་བ་རྣམས་ཀྱི་མཆོག་བྱམས་མའི་བུ་གང་པོ་དང༌། བསླབ་པ་ལ་གུས་པ་རྣམས་ཀྱི་མཆོག་སྒྲ་གཅན་འཛིན་དང༌། མལ་ཆ་དང་སྟན་བསྐོ་བ་རྣམས་ཀྱི་མཆོག་གྱད་བུ་ནོར་དང༌། སེང་གེའི་སྒྲ་སྒྲོགས་པ་རྣམས་ཀྱི་མཆོག་བྷ་ར་ངྷཱ་ཛ་བསོད་སྙོམས་ལེན་དང༌། ཁྱིམ་པ་དད་པ་བསྐྱེད་པ་རྣམས་ཀྱི་མཆོག་ནག་པོ་ཆེན་པོ་འཆར་ཀ་དང༌། ལྷ་དང་མིས་མཆོད་པ་རྣམས་ཀྱི་མཆོག་ལེགས་མཐོང་གི་བདེན་པ་དང༌། བདེན་པའི་ཚིག་དེས་མིང་འདི་ཞེས་བྱ་བ་ལ་བསྲུང་བར་བྱའོ། ། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌།

ཞི་བ་དང་བདེ་ལེགས་སུ་འགྱུར་བ་དང༌། ཆད་པ་ བཟློག་ པར་བྱའོ། །རྒྱལ་པོའམ། ཆོམ་རྐུན་ནམ། མེའམ། ཆུའམ ༑ དགྲའམ། མི་མཛའ་བའམ། ལམ་དུ་འགྲོ་བའམ། ལམ་གོལ་བར་འགྲོ་བའམ ༑ གཉིད་ལོག་པའམ། ར་རོ་བའམ། བག་མེད་པ་ཐམས་ཅད་ལས་བསྲུང་བར་བྱའོ། །བདེན་པ་དང་བདེན་པའི་ཚིག་གང་གིས་སེམས་ཅན་རྐང་པ་མེད་པའམ ༑ རྐང་གཉིས་པའམ། རྐང་བཞི་པའམ། རྐང་མངས་སམ། གཟུགས་ཅན་ནམ། གཟུགས་ཅན་མ་ཡིན་པའམ། འདུ་ཤེས་ཅན་ནམ། འདུ་ཤེས་∶མེད་(《 ཞ 》 ཅན་མ་ཡིན་ ) པའམ། འདུ་ཤེས་མེད་འདུ་ཤེས་མེད་མིན་གྱི་སེམས་ཅན་ཇི་སྙེད་ཡོད་པ་དེ་དག་གི་ནང་ན་ནི། དེ་བཞིན་གཤེགས་པ་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བསྲུང་བར་བྱའོ། ། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་བྱའོ། །བདེན་པ་དང་བདེན་པའི་ཚིག་གང་གིས་འདུས་བྱས་སམ ༑ འདུས་མ་བྱས་ཀྱི་ཆོས་ཇི་སྙེད་ཡོད་པ་དེ་དག་གི་ནང་ན་ནི ༑ འདོད་ཆགས་དང་བྲལ་བ་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བསྲུང་བར་བྱའོ། །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་བྱའོ ༑ ༑ བདེན་པ་དང་བདེན་པའི་ཚིག་གང་གིས། ཚོགས་སམ། འདུས་པའམ། མང་པོ་འམ། འཁོར་ཇི་སྙེད་ཡོད་པ་དེ་དག་གི་ནང་ན་ནི། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས ༑ རྒྱལ་ཁམས་སམ། ཡུལ་འཁོར་རམ། གྲོང་ངམ། གྲོང་རྡལ་ལམ། གྲོང་ཁྱེར་རམ། ཁྱིམ་མམ། ནགས་སམ། ཞིང་ངམ། ནད་པ་འདི་ལ ་བསྲུང་ བར་བྱའོ།། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། མཚམས་གཅད་པར་བྱའོ། །འབྱུང་པོ་ཐམས་ཅད་བཟློག་པར་བྱའོ ༑ ༑ གཟི་བྱིན་(《 ཞ 》 བརྗིད ) འཕྲོག་པ་རྣམས་བཟློག་པར་བྱའོ། །བདེན་པ་དང་བདེན་པའི་ཚིག་གང་གིས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངས།

འདོད་ཆགས་དང༌། ཞེ་སྡང་དང༌། གཏི་མུག་ཟད་པར་བྱ་བའི་ཕྱིར། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བསྟན་པ་དང་ ༑ བཤད་པ་དང༌། བརྗོད་པའི་བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བའི་ནད་བཞི་བརྒྱ་རྩ་བཞི་ཟད་པར་གྱུར་ཅིག མེད་པར་གྱུར་ཅིག ཞི་བར་གྱུར་ཅིག རབ་ཏུ་ཞི་བར་གྱུར་ཅིག་སྭཱ་ཧཱ། བདེན་པའི་སྟོབས་ཀྱིས་བསྲུང་བ་སྟེ་བཅུ་བཞི་པའོ།། །།༈ ནད་པའི་ཟས་དང༌། སྐོམ་དང༌། སྨན་རྣམས་ཀྱང་རིག་སྔགས་འདིས་བཏབ་སྟེ་སྩལ་བར་བགྱིའོ། །རྫོགས་སངས་རྣམ་པར་སངས་རྒྱས་ཚེ། ། འཇིག་རྟེན་སྐྱོང་བས་ཕྱོགས་བཞི་ནས། །སྣོད་བཞི་དག་ནི་བླངས་ནས་སུ། །བདེ་བར་གཤེགས་ལ་ཕུལ་བ་དང༌། །མཐུ་ཡིས་གཅིག་ཏུ་སྤྲུལ་མཛད་པ། །ལྷ་ཡི་སྣོད་མཆོག་དེ་དང་ནི། །བདུད་རྩི་འདྲ་བའི་སྨན་གྱི་རྣམས། །སྟོན་པའི་ཕྱག་ན་བསྣམས་གྱུར་པ། །བདེན་པའི་ཚིག་ནི་དེ་དག་གིས། །སྨན་རྣམས་བདུད་རྩིར་འགྱུར་བར་ཤོག །དེ་བཞིན་ལྷ་མོ་འཕྲོག་མ་ཡིས། །ལྷ་རྫས་དགེ་བ་ཨ་རུ་ར། ། བླངས་ནས་སྟོན་ལ་རབ་ཕུལ་བ། །བདུད་རྩི་འདྲ་བའི་སྨན་གྱི་རྣམས། །བདེན་པའི་ཚིག་ནི་དེ་དག་གིས། །ནད་པ་རྣམས་ཀྱི་ནད་སེལ་ཅན། །ཉེས་པ་ཐམས་ཅད་འཕྲོག་བྱེད་པ། །སྨན་རྣམས་བདུད་རྩིར་འགྱུར་བར་ཤོག །སངས་རྒྱས་རྣམ་གཟིགས་གཟི་བརྗིད་དང༌། །གཙུར་ཏོར་ཅན་གྱི་སྟོབས་རྣམས་དང༌། །ཐམས་ཅད་སྐྱོབ་ཀྱི་བདེན་ཚིག་དང༌། །ལོག་དད་སེལ་གྱི་ཏིང་འཛིན་དང༌། །གསེར་ཞེས་བྱ་བའི་ཡེ་ཤེས་དང༌། །འོད་སྲུངས་ཀྱི་ནི་རྫུ་འཕྲུལ་དང༌། །ཤཱཀྱ་སེང་གེའི་མཐུ་རྣམས་ཀྱིས། །སྨན་རྣམས་བདུད་རྩིར་འགྱུར་བར་ཤོག །ནད་པ་ཤར་ཕྱོགས་ཁ་བསྟན་ལ། །སྨན་རྣམས་ཉེ་བར་སྩལ་བར་བགྱི། །དེ་ཡི་ཚེ་ན་རིག་སྔགས་འདི། ། ལག་མཐིལ་བཞག་སྟེ་ཀླག་པར་བགྱི། །སྱཱདྱ་ཡ་ཐེ་དན།∶ཁ་ཊེ་ཁ་ཊེ། ཁ་ཊེ་བི་ཁ་ཊེ།(《

ཞ 》 ཁ་ཌེ་ཁ་ཌེ་ཁ་ཌེ་བི་ཁ་ཌེ། ཙ་ལེ་ཙི་ཙ་ལེ། ) བི་མ་ལེ། བི་ལཾ་བེ། བ་ལེ། བ་ལ་བ་ཏི ༑ ཙནྡྲེ། ཙ་ར་ཎེ། ཨ་མྲྀ་ཏ་ནིརྒྷོ་ཥེ་སྭཱ་ཧཱ། རླུང་ལས་གྱུར་དང་མཁྲིས་ལས་གྱུར ༑ ༑ བད་ཀན་ལས་གྱུར་འདུས་ལས་གྱུར། །ནད་རྣམས་ཐམས་ཅད་རབ་བཅོམ་སྟེ། །བདག་ལ་རྟག་ཏུ་བདེ་ལེགས་ཤོག །བྲམ་ཟེ་རྣམས་ཀྱིས་བསླུས་ནས་སུ ༑ ༑ ཤཱཀྱ་སེང་གེ་སྐྱོབ་པ་ལ། །དཔལ་སྦས་ཀྱིས་ནི་དུག་ཅན་གྱི། །བསོད་སྙོམས་དག་ནི་ཕུལ་བ་དང༌། །དེ་ལས་དེ་ནི་བླངས་ནས་སུ། །སྟོན་པས་དུག་ནི་བསད་ནས་གསོལ། །བདེན་པའི་ཚིག་ནི་འདི་ཡིས་སུ། །ཟས་ནི་བདུད་རྩིར་འགྱུར་བར་ཤོག །རྣམ་པར་གཟིགས་ལ་ལྷ་གང་དང༌། །གཙུག་ཏོར་ཅན་དང་ཀུན་སྐྱོབ་དང༌། །ལོག་པར་དད་པ་སེལ་བ་དང༌། །སྟོབས་ཆེན་ལྷ་གང་དད་པ་དང་ ༑ ༑ གསེར་དང་དཔལ་ལྡན་འོད་སྲུངས་དང༌། །ཤཱཀྱ་ཡི་ནི་སེང་གེ་ལ། །རབ་དད་ལྷ་ཡི་དབང་པོ་དང༌། །ཚངས་དབང་སུམ་ཅུའི་དབང་ཕྱུག་དང༌། །འཇིག་རྟེན་སྐྱོང་བ་བཞི་དག་དང༌། །ནོར་བུ་བཟང་དང་དབང་ཕྱུག་ཆེ། །སྲིན་མོ་ནག་མོ་ཆེན་མོ་དང༌། །དེ་བཞིན་གདོལ་མ་གཏུམ་མོ་དག །མེ་ཏོག་དང་ནི་བདུག་པ་དང༌། ། བདག་གི་སྦྱིན་སྲེག་འདི་བཞེས་ཤིག །དེ་དག་ཚིམ་ཞིང་མཆོད་གྱུར་ནས། ། བདག་གི་ཁ་ཟས་བྱང་བར་མཛོད། །ཟས་ལྔ་དག་དང་འདྲེས་པ་ཡང༌། །བདག་ལ་མ་འདྲེས་མཛད་དུ་གསོལ། ཁ་ཟས་ལྔ་དང་འདྲེས་པ་ཡང༌། །ཟས་དེ་ཀུན་ནི་བཟའ་བར་བགྱི། །ས་བོན་དག་གི་ཚོགས་ཀུན་ལ། །ས་ཡི་བཅུད་ནི་ཞུགས་པ་ཡི། ཁ་ཟས་འདྲེས་པ་ཐམས་ཅད་ཀྱང༌། །བདག་ལ་མ་འདྲེས་མཛད་དུ་གསོལ། །ཇི་ལྟར་སྐུད་པ་བཅད་བསྲེགས་ཀྱང༌། །དེ་ལྟར་བུར་ཡང་སླར་འབྱོར་པ། །དེ་ལྟར་ཟས་རྣམས་འདྲེས་པ་ཡང༌། །མ་འདྲེས་པར་ནི་བདག་ལ་མཛོད། །སྱཱདྱ་ཐེ་དན། ཁ་ཁ་མེ། ཁ་ཁ། ཁ་ཁ། ཁ་ཁ་མེ། ཤི་མེ། ཤི་མེ། ཤི་ཧཱུ་མེ། ཤི་མ། ཤི་མེ་སྭ་སྟི་སྭསྟི་སྭསྟི་སྭསྟི་མ་མ་ཤཱིནྟཾ། ཤ་རཱ་གྲི། ཁ་ཟས་ལྔ་དང་འདྲེས་པ་ཡང༌། །ཇི་ལྟར་མ་འདྲེས་ཟས་བཞིན་དུ། །གང་གིས་ཇི་ལྟར་སྐུད་བསྲེགས་པ། །དེ་འདྲའི་བདེན་པ་མཛད་དུ་གསོལ།

།སྱཱདྱ་ཐེ་དན། ཀ་ལ་ཀེ ཀ་ལ་ལེ། བ་ལ་ནི། ཀ་རུ་ཏ་ཨཱ་ལ་ཡེ ༑ ཨགྣེ། སྃ་ཀྲཱ་མ་ཎེ་སྭཱ་ཧཱ། །སངས་རྒྱས་རྣམ་པར་གཟིགས་དང་སངས་རྒྱས་གཙུག་ཏོར་ཅན། །བདེ་གཤེགས་ཀུན་སྐྱོབ་སངས་རྒྱས་ལོག་པར་དད་སེལ་དང་ ༑ ༑ གསེར་ཐུབ་འོད་སྲུངས་ཤཱཀྱ་ཐུབ་པ་གཽ་ཏ་མྱ། །བསྙེངས་པ་མི་མངའ་བ་ལ་སྐྱབས་སུ་མཆི་བར་བགྱི། །མི་མཆོག་བདུན་པོ་དེ་དག་ནི་སྐུ་རྣམས་ལ། །མེ་ཏོག་དག་དང་སྤོས་རྣམས་ཀྱིས་ནི་མཆོད་པར་བགྱི། །ལུས་དང་ངག་དང་རབ་ཏུ་དང་བའི་སེམས་ཀྱིས་ནི། །དེ་དག་རྣམས་ལ་སྐྱབས་སུ་ཉེ་བར་མཆི་བར་བགྱི། ། སངས་རྒྱས་རྫུ་འཕྲུལ་ཆེ་དང་ལྡན་པ་དེ་དག་ལ། །ལྷ་གང་མངོན་པར་རབ་ཏུ་དང་བ་ཡོད་པ་ཡི། །ལྷ་དེ་མགུ་ཞིང་ཡིད་ནི་རབ་ཏུ་དགའ་འགྱུར་ནས། །རབ་ཏུ་དང་བའི་སེམས་ཀྱིས་བདག་ལ་བསྲུང་དུ་གསོལ།། །།༈ འཇིག་རྟེན་འདིའམ་ཡང་ན་འདས་པ་དང༌། །མཐོ་རིས་དག་ན་རིན་ཆེན་མཆོག་ཡོད་པའང༌། །དེ་བཞིན་གཤེགས་པ་ལྷ་ཡི་ལྷར་གྱུར་པ། །མི་ཡི་མཆོག་དང་འདིར་ནི་མཚུངས་པ་མེད། །དེ་བས་འདི་ནི་རིན་ཆེན་མཆོག་ཏུ་གསུངས ༑ ༑ བདེན་པ་དེ་ཡིས་འདིར་ནི་བདེ་ལེགས་ཤོག །ཟད་པ་ཆགས་བྲལ་བདུད་རྩི་འདུས་མ་བྱས། །ཤེས་པས་ཤཱཀྱ་ཐུབ་དེ་རབ་ཏུ་ཕྱེ། །བདུད་རྩི་ཞི་བ་འདུས་བྱས་མ་ཡིན་པ། །ཆོས་དེ་དང་ནི་མཚུངས་པ་གང་ཡང་མེད། །དེ་བས་འདིར་ནི་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག ༑ མཆོག་ཏུ་གང་འདོད་ཚུལ་བཞིན་རབ་བསྟན་པ། །སྟོན་པའི་རྣལ་འབྱོར་བླ་མེད་རྟག་བསྒྲུབ་པ། །རྡོ་རྗེ་ལྟ་བུ་མི་གཉིས་ལམ་མཐོང་བ། །ཏིང་འཛིན་དེ་དང་མཉམ་པ་ཡོད་མ་ཡིན། །དེ་བས་འདིར་ནི་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག །གང་ཟག་ཆེན་པོ་བརྒྱད་པོ་རབ་བསྔགས་ཤིང༌། །གང་ཟག་ཟུང་བཞིར་བརྗོད་པ་དེ་དག་ནི། །དྲང་སྲོང་ཆེན་པོ་གང་ཟག་མཚུངས་མེད་པ། །བདེ་བར་གཤེགས་པས་སྦྱིན་པའི་གནས་ཤེས་གསུངས ༑ ༑ དེ་ལ་བྱིན་ན་འབྲས་བུ་ཆེར་འགྱུར་ཏེ། །ཞིང་རབ་གཤིན་ལ་ས་བོན་བཏབ་པ་བཞིན།

།འདི་ནི་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག །གང་དག་བརྟན་པའི་ཡིད་ཀྱིས་རབ་བརྩོན་ཞིང་ ༑ ༑ གཽ་ཏ་མ་ཡི་བསྟན་ལ་འཇུག་བྱེད་པ། །དེ་དག་ཐོབ་ནས་བདུད་རྩི་འཇུག་(《 ཞ 》 མཆོག་ ) ཐོབ་སྟེ། །མུན་པ་བསལ་ནས་མྱ་ངན་འདས་ཐོབ་པ། །དེ་བས་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག ༑ ལྟ་བ་འདི་ལ་སྦྱར་མ་ཐག་ཏུ་ནི། །འཇིག་ཚོགས་ལྟ་དང་ཚུལ་ཁྲིམས་བརྟུལ་ཞུགས་དང༌། །ཐེ་ཚོམ་དང་ནི་ཉོན་མོངས་གསུམ་པོ་དག །ཅིག་ཅར་སྤངས་ཏེ་འཕགས་པའི་བདེན་མཐོང་བ། །དེས་ན་དགེ་འདུན་རིན་ཆེན་མཆོག་ཏུ་གསུངས ༑ ༑ བདེན་པ་དེ་ཡིས་འདིར་ནི་མཆོག་ཐོབ་ཤོག །ལུས་སམ་ངག་གམ་འོན་ཏེ་ཡིད་ཀྱིས་ཀྱང༌། །སྡིག་པ་རྣམ་གསུམ་ནམ་ཡང་མི་བྱེད་ལ། །གློ་བུར་བྱས་ནའང་འཆབ་པར་མི་བྱེད་ཅིང༌། །དེ་ལྟར་དེ་དག་ལྟ་བས་འཛིན་མི་བྱེད། །དེ་བས་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག ༑ ཇི་ལྟར་དབང་པོའི་སྡོང་པོ་སར་བཙུགས་པ། །ཕྱོགས་བཞིའི་རླུང་རྣམས་ཀྱིས་ནི་མི་གཡོ་ལྟར། །འཕགས་པའི་ལམ་གྱི་དམ་པ་མཐོང་བ་ཡི། །གང་ཟག་འཕགས་པའི་དགེ་འདུན་དེ་བཞིན་ནོ། །དེས་ན་དགེ་འདུན་རིན་ཆེན་མཆོག་ཏུ་གསུངས ༑ ༑ བདེན་པ་དེ་ཡིས་འདིར་ནི་བདེ་ལེགས་ཤོག །ཤེས་རབ་ཟབ་མོས་ཤིན་ཏུ་བསྟན་པ་ཡི། །འཕགས་པའི་བདེན་པ་སུ་དག་རྣམ་བསྒོམ་ཞིང༌། །ལུས་ཀྱང་སྦྱིན་པར་ཡིད་ལ་བྱས་པ་ནི། །དེ་དག་འཇིགས་པ་བརྒྱད་དང་འཕྲད་མི་འགྱུར ༑ ༑ དེས་ན་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག །ཇི་ལྟར་མེ་ནི་རླུང་གིས་རབ་གཏོར་བ། །ལག་ཏུ་བླངས་ཏེ་བགྲང་དུ་མེད་པ་ཉིད། །དེ་ལྟར་ཀུན་ཏུ་སྦྱོར་བ་རབ་བཏང་བ། །སངས་རྒྱས་སྲས་རྣམས་བསྟན་དུ་མེད་པར་འགྲོ། །དེས་ན་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ།

།དེ་དག་ཐམས་ཅད་འདིར་ནི་བདེར་གྱུར་ཅིག །སྟོན་མཆོག་ལྷ་དང་མིས་ནི་མཆོད་འོས་པ། །སངས་རྒྱས་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་འདིར་ནི་བདེ་གྱུར་ཅིག །ཞི་བ་ཆགས་བྲལ་ལྷ་མིས་མཆོད་འོས་པ། །ཆོས་ལ་ཕྱག་འཚལ་དེང་འདིར་བདེ་ལེགས་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་ཅད་འདིར་ནི་བདེར་གྱུར་ཅིག །ཚོགས་ཀྱི་དམ་པ་ལྷ་མིས་མཆོད་འོས་པ། །དགེ་འདུན་ཕྱག་འཚལ་དེང་འདིར་བདེ་ལེགས་ཤོག ། འབྱུང་པོ་གང་དག་འདིར་ནི་ལྷགས་གྱུར་ཏེ། །ས་འམ་འོན་ཏེ་བར་སྣང་འཁོད་ཀྱང་རུང༌། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང༌། །ཉིན་དང་མཚན་དུ་ཆོས་ཀྱང་སྤྱོད་གྱུར་ཅིག །འདི་ནི་རྒྱལ་བ་དགྲ་རྒྱལ་བདེན་གང་གིས། །ཤིན་ཏུ་བདེན་པ་གསུང་ཞིང་བརྫུན་མེད་པ། །བདེན་པ་དེ་ཡིས་འདིར་ནི་བདེ་ལེགས་ཤོག །དེ་ཀུན་འཇིགས་པ་ཆེ་ལས་ཐར་གྱུར་ཅིག་སྭཱ་ཧཱ།། །།ཤིས་པ་བརྗོད་པ་སྟེ་བཅོ་ལྔ་པའོ།། །།༄༅། །རྒྱུད་∶སྡེའི་(《 ཞ 》 འབུམ་གྱི་ )དཀར་ཆག་བཞུགས་སོ། ། ༄༅། །ཨོཾ་སྭ་སྟི་སིངྔྷཾ། ན་མོ་གུ་རུ་བྷྱཿན་མ བྷཊྚཱ་རཱ་ཀ་བཛྲ་ངྷཱ་རཱ་ཡ ༑ རྡོ་རྗེ་འཆང་ཆེན་ཉིད་ཀྱི་ཐུགས་རྗེ་ཡིས། །གཞན་གྱི་དོན་དུ་སྐྱེ་བོའི་སྐུར་བསྟན་ནས། །སྐལ་བ་ཇི་བཞིན་གདུལ་བྱའི་དོན་མཛད་པ། །ས་སྐྱའི་བླ་ཆེན་རྣམས་ལ་ཕྱག་འཚལ་ལོ། །འདིར་རྗེ་བཙུན་རིན་པོ་ཆེ་རྒྱལ་མཚན་གྱི་མཐས་རྣམ་པར་བརྒྱན་པའི་ཞལ་སྔ་ནས། བོད་དུ་འགྱུར་བའི་ཡང་དག་པའི་རྒྱུད་སྡེ་རིན་པོ་ཆེ་བཞི་པོ་ཕལ་མོ་ཆེའི་མཚན་ཕྱོགས་གཅིག་ཏུ་བསྡེབས་པ་ལས་གཉིས་སུ་མེད་པའི་རྒྱུད་ཐོག་མར་སྨོས་ཤིང༌། བླ་མ་ཆོས་ཀྱི་རྗེས་བསྒྱུར་བའི་རྒྱུད་རྣམས་བསྣན་ཏེ་བྲྀ་བར་བྱ་བ་ནི། འདི་ལྟ་སྟེ། གཉིས་སུ་མེད་པའི་རྒྱུད་ལ་ཀྱེའི་རྡོ་རྗེ་རྩ་རྒྱུད་བརྟག་པ་གཉིས་པ། ཐུན་མོང་མ་ཡིན་པའི་བཤད་རྒྱུད་འཕགས་པ་མཁའ་འགྲོ་མ་རྡོ་རྗེ་གུར། ཐུན་མོང་གི་བཤད་པའི་རྒྱུད་དཔལ་སཾ་པུ་ཊ་ཐིག་ལེའི་རྒྱུད་ཕྱི་མ་དང་བཅས་པ།

བརྟག་པ་གཉིས་པའི་རྒྱུད་ཕྱི་མའི་ཕྱི་མར་གྲགས་པ་ཕྱག་རྒྱ་ཆེན་པོའི་ཐིག་ལེ། ཡེ་ཤེས་ཐིག་ལེ། དེ་ཁོ་ནའི་སྒྲོན་མ། གསང་བའི་སྒྲོན་མ། དེ་ཁོ་ན་ཉིད་ཀྱི་མན་ངག་སྟེ་ཐིག་ལེའི་རྒྱུད་ལྔ། ཡེ་ཤེས་སྙིང་པོ་རྣལ་འབྱོར་མའི་རྒྱུད། རྙོག་པ་མེད་པའི་ཨཱ་རལླི། རྡོ་རྗེ་ཨཱ་ར་ལླི། རྀ་གི་ཨཱ་རལླི། མཚན་ཡང་དག་པར་བརྗོད་པ། དམ་པ་དང་པོའི་རྩ་བའི་རྒྱུད། དུས་ཀྱི་འཁོར་ལོའི་རྩ་རྒྱུད་བསྡུས་པ། དབང་གི་དོན་སྟོན་པའི་རྒྱུད་ཀྱི་དུམ་བུ། མགོན་པོ་མངོན་པར་འབྱུང་བའི་རྒྱུད། གསང་སྔགས་ཀྱི་སྤྱོད་པ་རྒྱ་མཚོ་མཆོག་ཏུ་གསང་བ་ལས་ཐོད་པ་བརྟག་པའི་རྒྱུད་གསུམ ༑ མི་གཡོ་བའི་རྒྱུད་གསང་བ་ཆེན་པོ་རྣམས(《 ཞ 》+ སོ། ) ། ཤེས་རབ་ཀྱི་རྒྱུད་ལ་འཁོར་ལོ་བདེ་མཆོག་རྩ་བའི་རྒྱུད། བཤད་པའི་རྒྱུད་མཁའ་འགྲོ་མ་ཀུན་སྤྱོད ༑ ཨ་བྷི་ངྷ་ན། རྡོ་རྗེ་མཁའ་འགྲོ་རྒྱ་མཚོ། ཧེ་རུ་ཀ་མངོན་འབྱུང༌། ཕག་མོ་མངོན་འབྱུང༌། སྡོམ་པ་འབྱུང་བ། རྣལ་འབྱོར་མ་བཞི་པ་ཁ་སྦྱོར་གྱི་རྒྱུད། འབུམ་པ་གསུམ་པ་ལས་རལ་པ་གྱེན་དུ་བརྫེས་པའི་ནང་ནས་བྱུང་བའི་ལེའུ་གཅིགསངས་རྒྱས་མཉམ་སྦྱོར་རྩ་བའི་རྒྱུད། རྒྱུད་ཕྱི་མ། ཕྱི་མའི་ཕྱི་མ། ཟླ་གསང་ཐིག་ལེ ༑ རྡོ་རྗེ་གདན་བཞི། དབང་གི་དོན་སྟོན། རྒྱུད་ཀྱི་དུམ་བུ། མནྟྲ་ཨཾ་ས། བཤད་རྒྱུད་ཆེན་མོ། མ་ཧཱ་མཱ་ཡཱ། སངས་རྒྱས་ཐོད་པ། རྡོ་རྗེ་བདུད་རྩི་རྣམས་སོ།། ཐབས་ཀྱི་རྒྱུད་ལ་དཔལ་གསང་བ་འདུས་པའི་རྒྱུད་ཕྱི་མ། རྡོ་རྗེ་ཕྲེང་བ། དགོངས་པ་ལུང་སྟོན། ལྷ་མོ་བཞིས་ཞུས། ཡེ་ཤེས་རྡོ་རྗེ་ཀུན་ལས་བཏུས་པ། གཤིན་རྗེ་གཤེད་དགྲ་ནག གཞོན་ནུ་གདོང་དྲུག རྡོ་རྗེ་འཇིགས་བྱེད། རྣམ་པར་སྣང་མཛད། སྒྱུ་འཕྲུལ་དྲ་བ་རྣམས་སོ། །རྣལ་འབྱོར་གྱི་རྒྱུད་ལ་རྩ་བའི་རྒྱུད། དེ་ཁོ་ན་ཉིད་བསྡུས་པ། རྡོ་རྗེ་རྩེ་མོ། དཔལ་མཆོག་དང་པོ། ཁམས་གསུམ་རྣམ་རྒྱལ ༑ མགོན་པོ་ཀུན་སྣང༌། ངན་སོང་སྦྱོང་རྒྱུད། ནམ་མཁའ་དང་མཉམ་པའི་རྒྱུད ༑ རབ་ཏུ་གནས་པའི་རྒྱུད།

ཐམས་ཅད་གསང་བ་རྣམས་སོ། །བླ་མ་ཆོས་ཀྱི་རྗེའི་ཞལ་སྔ་ནས་བསྒྱུར་བ་ནི། རྡོ་རྗེ་སྙིང་པོ་རྒྱན་གྱི་རྒྱུད།∶འདུ་བ་རབ་གསལ ༑ (《 ཞ 》 འདི་རྣལ་འབྱོར་བླ་མེད་ཀྱི་ནང་ནས་ཐབས་ཀྱི་རྒྱུད་དུ་འདུ་བར་གསལ་ལ། ) སྐུ་གསུང་ཐུགས་ཀྱི་གསང་བ་རྒྱན་གྱི་བཀོད་པའི་རྒྱུད། གསང་བ་ནོར་བུ་ཐིག་ལེ་རྣལ་འབྱོར་གྱི་རྒྱུད་དུ་འདུ་བར་གསལ་ལ། རྡོ་རྗེ་ས་འོག་གི་རྒྱུད་བྱ་བའི་རྒྱུད་ཀྱི་ཁོངས་སུ་འདུ་མོད་ཀྱི། འགྱུར་མཛད་པ་པོ་གཅིག་པའི་ཕྱིར། ཕྱོགས་གཅིག་ཏུ་བྲིས་པའོ། །སྤྱོད་པའི་རྒྱུད་ལ། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད ༑ འཇམ་དཔལ་རྩ་བའི་རྒྱུད། གཤིན་རྗེ་གཤེད་ཁྲོ་བོ་རྣམ་པར་རྒྱལ་བའི་རྒྱུད ༑ པྲ་ཁོག་བསླང་རྩ་བའི་རྒྱུད། རྒྱུད་ཕྱི་མ། ཕྱི་མའི་ཕྱི་མ། མི་གཡོ་བའི་རྟོག་པ་ཆེན་པོ(《 ཞ 》+ རྣམས་སོ། ) ། བྱ་བའི་རྒྱུད་ལ་རིགས་གསུམ་སོ་སོའི་རྒྱུད། རིག་པའི་ལྷ་མོའི་རྒྱུད། ཐུན་མོང་གི་རྒྱུད་གསུམ་ལས། རིགས་གསུམ་སོ་སོའི་འཇམ་དཔལ་གྱི་རྒྱུད་ལ་དཔའ་བོ་གཅིག་ཏུ་གྲུབ་པ། དུམ་བུའི་རྒྱུད་ལ་འཇམ་དཔལ་གྱི་ཞལ་ནས་གསུངས་པ། འཇམ་དཔལ་གྱི་དམོད་བཙུགས་པ། ཤེས་རབ་བློ་འཕེལ ༑ ཤེས་རབ་བསྐྱེད་པ། འཇམ་དཔལ་གྷོ་ཥ་ངག་གི་དབང་ཕྱུག འཇམ་དཔལ་ལ་ལྷ་མོ་བརྒྱད་ཀྱིས་བསྟོད་པ། འཇམ་དཔལ་ཡིག་འབྲུ་གཅིག་པ་རྣམས་སོ ༑ ༑ སྤྱན་རས་གཟིགས་ཀྱི་རྒྱུད་ལ། དོན་ཡོད་ཞགས་པ་རྩ་བའི་རྒྱུད། དོན་ཡོད་ཞགས་པའི་རྟོག་པ་ཆེན་པོ། ཐུགས་རྗེ་ཆེན་པོ་ཕྱག་སྟོང་སྤྱན་སྟོང་གི་རྟོག་པ་རྒྱས་པ། ཐུགས་རྗེ་ཆེན་པོ་ཞལ་བཅུ་གཅིག་པའི་གཟུངས། ཟ་མ་ཏོག་བཀོད་པའི་རྟོག་པ་རྒྱས་པ། སྤྱན་རས་གཟིགས་ཧ་ལ་ཧ་ལའི་རྟོག་པ་རྒྱས་པ། འཕགས་པ་མི་ཁ་ལ། སྙིང་རྗེ་མི་བཤོལ་བའི་གཟུངས། སྤྱན་རས་གཟིགས་ཀྱི་ཡུམ། སྤྱན་རས་གཟིགས་ཡོན་ཏན་བསམ་གྱིས་མི་ཁྱབ་པ། ཡིད་བཞིན་གྱི་ནོར་བུ་འཁོར་ལོས་སྒྱུར་བའི་རྟོག་པ་ཆེན་པོ། ཧ་ཡ་གྲྀ་ཝའི་གཟུངས་ཀྱི་དུམ་བུ། སེང་གེ་སྒྲའི་དམ་བཅས་པའི་གཟུངས་ཀྱི་དུམ་བུ་རྣམས་སོ།

།ཕྱག་ན་རྡོ་རྗེའི་རྒྱུད་ལ། ཕྱག་ན་རྡོ་རྗེ་དབང་བསྐུར་བའི་རྒྱུད། ཀྲྀ་ཡ་རིག་པ་མཆོག་གི་རྒྱུད། དཔུང་པ་བཟང་པོ། རྡོ་རྗེ་ས་འོག་གི་རྒྱུད་སྔ་འདྲེས་གཅིག རྡོ་རྗེ་རྣམ་འཇོམས། དེའི་བཤད་རྒྱུད། རི་རབ་ཁང་བུ་བརྩེགས་པ། རྡོ་རྗེ་མི་ཕམ་པ་མེ་ལྟར་∶འབར་བ་(《 ཞ 》 རབ་ཏུ་ ) རྨོངས་བྱེད། རྡོ་རྗེ་སྙིང་པོའི་གཟུངས། རྡོ་རྗེ་ཕྲ་མོ་ཐོགས་པ་མེད་པ་ཞེས་བྱ་བའི་གཟུངས ༑ འཕགས་པ་སྟོབས་པོ་ཆེའི་གཟུངས། ལག་ན་རྡོ་རྗེ་བཅུའི་གཟུངས། རྡོ་རྗེ་འཇིགས་བྱེད་ཀྱི་དུམ་བུ། འཕགས་པ་རྡོ་རྗེ་མཆུ། གནམ་ལྕགས་མཆུ། ལྕགས་ཀྱི་མཆུ། ལྕགས་ཀྱི་མཆུ་ནག་པོ། དྲང་སྲོང་གིས་ཀླུ་ལ་དམོད་བོར་བའི་གཟུངས ༑ ཀླུའི་རྒྱལ་པོ་སོགས་མེད་པའི་རྟོག་པ་རྒྱས་པ་རྣམས་སོ། །རིག་པའི་ལྷ་མོ་རྣམས་ཀྱི་གཟུངས་ལ། གཙུག་ཏོར་རྣམ་རྒྱལ། གཙུག་ཏོར་དྲི་མེད། གཙུག་ཏོར་གདུགས་དཀར་རྒྱས་འབྲིང་གསུམ། སྒྲོལ་མ་ལས་སྣ་ཚོགས་པའི་རྒྱུད། ཀུ་རུ་ཀུལླེའི་རྟོག་པ། འོད་ཟེར་ཅན་གྱི་རྩ་བའི་སྔགས། དེའི་རྟོག་པ་ཆེན་པོ། འཕགས་པ་རྡོ་རྗེ་ལྕགས་སྒྲོག སྐུལ་བྱེད་མའི་གཟུངས། གཟའ་རྣམས་ཀྱི་ཡུམ། གཟུངས་གྲྭ་ལྔ། འཕགས་པ་བེ་ཅོན་ནག་(《 ཞ 》 ཆེན་ ) པོ། འཕགས་པ་ཡངས་པ་ཅན་གྱི་གྲོང་ཁྱེར་དུ་འཇུག་པ། རྒྱལ་མཚན་གྱི་རྩེ་མོའི་དཔུང་རྒྱན། འཕགས་པ་རྣམ་པར་རྒྱལ་བ། འཕགས་པ་ཕྱིར་བཟློག་པ་རྣམ་པར་རྒྱལ་བ་ཅན་མ། ཐམས་ཅད་ལ་མི་འཇིགས་པ་སྦྱིན་པ། གཞན་གྱིས་མི་ཐུབ་པ་མི་འཇིགས་པ་སྦྱིན་མ། ཕྱིར་བཟློག་པ་སྟོབས་ཅན་མ། བར་དུ་གཅོད་པ་ཐམས་ཅད་རྣམ་པར་སྦྱོང་མ། འཕགས་པ་དུག་སེལ་མ། མདངས་ཕྱིར་འཕྲོག་པའི་གཟུངས། རིན་ཆེན་ཕྲེང་བའི་དུམ་བུ། འཕགས་པ་རྒྱལ་བ་ཅན། པརྞ་ཤ་བ་རིའི་གཟུངས། མེ་ལྟར་འབར་བའི་གཟུངས། རིག་སྔགས་ཀྱི་རྒྱལ་མོ་སྒྲོན་མ་མཆོག དབྱིག་ལྡན་མའི་གཟུངས། ཡི་གེ་དྲུག་པའི་གཟུངས། འགྲོ་ལྡིང་བའི་རིག་སྔགས་ཀྱི་རྒྱལ་མོ། དཔལ་ཆེན་མོའི་གཟུངས། ནད་ཐམས་ཅད་རབ་ཏུ་ཞི་བར་བྱེད་པའི་གཟུངས།

རིམས་ནད་ཐམས་ཅད་རབ་ཏུ་ཞི་བར་བྱེད་པའི་གཟུངས། མིག་ནད་ཐམས་ཅད་རབ་ཏུ་ཞི་བར་བྱེད་པའི་གཟུངས། མིག་ནད་རྣམ་པར་སྦྱོང་བའི་གཟུངས། གཞང་འབྲུམ་རབ་ཏུ་ཞི་བར་བྱེད་པའི་གཟུངས། རིག་སྔགས་ཀྱི་རྒྱལ་མོ་དབུགས་ཆེན་མོ། མི་རྒོད་རྣམ་པར་འཇོམས་པའི་གཟུངས། ལྷ་མོ་དབྱངས་ཅན་མའི་བསྟོད་པ། སངས་རྒྱས་ཐམས་ཅད་ཀྱི་ཡུམ། གཙུག་གི་ནོར་བུའི་གཟུངས། ཙནྡན་གྱི་ཡན་ལག་དྲི་མ་མེད་པ། སྟོང་འཁྱིལ་བ། ལྷ་མོ་བརྒྱད་ཀྱི་གཟུངས། དེ་བཞིན་གཤེགས་པའི་ཡུམ་གྱི་གཟུངས། བྱང་ཆུབ་སྙིང་པོ་རྒྱན་གྱི་གཟུངས་རྣམས་སོ།། །།ཐུན་མོང་གི་རྒྱུད་ལ། དམ་ཚིག་གསུམ་བཀོད་པའི་རྒྱལ་པོ། གསང་བ་སྤྱི་རྒྱུད ༑ ལེགས་པར་གྲུབ་པ། བསམ་གཏན་ཕྱི་མ། གསེར་འོད་དམ་པ། འོག་མིན་གྱི་ཚེ་དཔག་མེད། བདེ་བ་ཅན་གྱི་ཚེ་དཔག་མེད། ཆོས་ཀྱི་རྒྱ་མཚོ། དཀྱིལ་འཁོར་བརྒྱད་པ། ནོར་བུ་རྒྱས་པའི་གཞལ་མེད་ཁང༌། འཇིགས་པ་བརྒྱད་ལས་སྒྲོལ་བ། གཟུངས་ཆེན་པོ་གསང་བའི་རིང་བསྲེལ་གྱི་ཟ་མ་ཏོག སྒོ་མཐའ་ཡས་པའི་གཟུངས། མཚན་མོ་བཟང་པོ། འཕགས་པ་དཀོན་མཆོག་ཏ་ལ་ལ། ཡེ་ཤེས་ཏ་ལ་ལ། ཡེ་ཤེས་སྐར་མདའ། མེ་ཏོག་བརྩེགས་པ། རིག་སྔགས་ཀྱི་རྒྱལ་མོ་ཀུན་ནས་འོད། ཀུན་ཏུ་བཟང་པོའི་གཟུངས། གསེར་ཅན་གྱི་གཟུངས། འདུས་པ་ཆེན་པོའི་གཟུངས། ཀུན་ཏུ་རྒྱུ་བ་དང་མཐུན་པ་དང་མི་མཐུན་པ། སངས་རྒྱས་བདུན་པ། བུ་མང་པོ་རྟོན་པ། སངས་རྒྱས་ཀྱི་སྙིང་པོའི་ཆོས་ཀྱི་རྣམ་གྲངས། སངས་རྒྱས་ཀྱི་སྙིང་པོའི་གཟུངས། སངས་རྒྱས་ཀྱི་ཡན་ལག་དང་ལྡན་པ། སོར་མོ་ཅན། ལུས་ཀྱི་དབྱིབས་མཛེས་པ། བདེ་བ་བསྒྲགས་པ། མཆོད་པའི་སྤྲིན་གྱི་གཟུངས

༑ སྟོང་འགྱུར། ཀཾ་ཀ་ནིའི་གཟུངས། ཆོས་ཐམས་ཅད་ཀྱི་ཡོན་ཏན་བཀོད་པའི་རྒྱལ་པོ། སྒོ་དྲུག་པའི་གཟུངས། རྟེན་ཅིང་འབྲེལ་བར་འབྱུང་བའི་སྙིང་པོའི་གཟུངས། བདུད་རྩི་སྨན་གྱི་གཟུངས། ཀླུའི་རྒྱལ་པོ་གཟི་ཅན་གྱིས་ཞུས་པའི་གཟུངས། སྤྲིན་ཆེན་པོ་ལས་ཆར་དབབ་པ་རླུང་གི་དཀྱིལ་འཁོར་ཞེས་བྱ་བའི་∶ལེའུ(《 ཞ 》 གཟུངས། ) ། ཀླུ་ཐམས་ཅད་ཀྱི་སྙིང་པོ། འདུས་པ་ཆེན་པོ་རིན་ཆེན་ཏོག འདུས་པ་ཆེན་པོ་ཉི་མའི་སྙིང་པོ། སངས་རྒྱས་བཅོམ་ལྡན་འདས་ཀྱི་མཚན་བརྒྱ་རྩ་བརྒྱད་པ། ཉེ་བའི་སྲས་བརྒྱད་ཀྱི་མཚན་བརྒྱ་རྩ་བརྒྱད་པའི་གཟུངས་སྔགས་དང་བཅས་པ་རྣམས་སོ།། །།སྔ་འགྱུར་གྱི་རྒྱུད་ལ། རྡོ་རྗེ་ཕུར་པའི་རྩ་བའི་དུམ་བུ། གསང་བ་སྙིང་པོ། སྒྱུ་འཕྲུལ་བླ་མ། ལྷ་མོ་སྒྱུ་འཕྲུལ། ཐབས་ཀྱི་ཞགས་པ། སྒྱུ་འཕྲུལ་བརྒྱད་ཅུ་པ་རྣམས་སོ།། །།འཇིག་རྟེན་པའི་རྒྱུད་ལ། ཚོགས་ཀྱི་བདག་པོའི་གཟུངས། ནོར་བུ་བཟང་པོའི་གཟུངས། ནོར་རྒྱུན་མའི་གཟུངས། གར་མཁན་མཆོག་གི་རྟོག་པ་ཆེན་པོ་རྣམས་སོ།། །།དེ་ལྟར་ཤིན་ཏུ་ཟབ་པའི་དོན་སྟོན་པ། རྡོ་རྗེ་ཐེག་པའི་རྒྱུད་སྡེ་དམ་པ་རྣམས ༑ ༑ དྲི་མེད་རིན་ཆེན་གསེར་གྱི་རང་བཞིན་གྱིས། །བྲི་བར་འདོད་པའི་ལྷག་བསམ་དང་ལྡན་པ། །འབྲི་ཀླུང་དམ་པ་ཆོས་ཕྱུག་ལྡན་སྟོད་དུ། །སྨོན་ལམ་དག་པས་ཉེ་བར་སྐྱེས་གྱུར་པ། །སྟོན་སེང་ཞེས་བྱས་རྗེ་བཙུན་རིན་ཆེན་ལ། །དྲི་མེད་རྒྱུད་ཀྱི་མཚན་ཕྲེང་ཞུས་མོད་ཀྱང༌། །སྦྱོར་བ་རྩོམ་བཞིན་རྐྱེན་གྱིས་མ་གྲུབ་པ། ། དེ་ཡི་དབོན་པོ་བློ་གྲོས་དང་ལྡན་པ། །དབང་ཕྱུག་རྒྱལ་པོ་ཞེས་བྱས་རབ་འབད་ནས ༑ ༑ དཔལ་ལྡན་ཆོས་རྗེ་ས་སྐྱ་པཎྜི་ཏའི། །ཞབས་པད་དྲི་མེད་ཡུན་རིང་བརྟེན་བྱས་ནས། །གསུང་རབ་བདུད་རྩིས་བློ་གྲོས་ཚིམས་པར་བྱས། །དེ་ཡི་ཚ་བོ་བཀྲ་ཤིས་ཚུལ་ཁྲིམས་དཔལ། །བཟང་པོ་ཞེས་བྱ་མིང་གཞན་དབོན་ནག་ཏུ། །གྲགས་པ་དེས་ཀྱང་དཔལ་ལྡན་ས་སྐྱ་པ། །འཕགས་པ་ཞེས་བྱར་ཡོངས་སུ་གྲགས་གྱུར་པའི ༑ ༑

ཞབས་པད་བཏུད་ནས་ཆོས་ཀྱི་བདུད་རྩི་ནོས། །དེ་ཡི་བླ་མའི་བཀའ་དྲིན་དྲན་ཕྱིར་དང༌། །རྒྱལ་པོ་ཡབ་སྲས་སྐུ་ཚེ་རིང་ཕྱིར་དང༌། ཁུ་མེས་དག་གི་དགོངས་པ་རྫོགས་ཕྱིར་དང༌། །རྒྱལ་ཁམས་ཆོས་བཞིན་བདེ་ལེགས་བྱ་ཕྱིར་དང་ ༑ ༑ རང་གི་བླ་མེད་བྱང་ཆུབ་ཐོབ་བྱའི་ཕྱིར། །ཧོར་གྱི་རྒྱལ་རབས་ལྔ་པའི་རྒྱལ་པོ་མཆོག །ག་གན་རྒྱལ་པོ་ཞེས་བྱའི་སྐུ་རིང་ལ། །ཆུ་མོ་བྱ་ལོ་དབྱར་ཟླ་དུས་ཀྱི་ཚེ། །བཻ་ཌཱུརྱ་ཡི་ཞིང་ཁམས་དག་པ་ལ། །གསེར་བཟང་འབར་བས་ཚུལ་བཞིན་བཞེངས་པ་དང༌། །བཀླགས་དང་མཆོད་ལ་སོགས་པའི་དགེ་བ་ཡིས། ། བདག་དང་མཁའ་མཉམ་སེམས་ཅན་མ་ལུས་པ། །རྡོ་རྗེ་འཆང་དབང་གོ་འཕང་ཐོབ་པར་ཤོག །ཚེ་རབས་ཀུན་ཏུ་གསུང་རབ་འདི་དག་དང༌། །གཞན་ཡང་ཆོས་ཚུལ་རྒྱ་མཚོ་ཐམས་ཅད་ལ། །ཉེ་བར་ཞུགས་ཤིང་རྟོགས་པ་མཆོག་གྱུར་ཏེ། ། གཞན་དག་ལ་ཡང་རྒྱ་ཆེར་སྟོན་པར་ཤོག །གནས་སྐབས་ཆོས་ཀྱི་རྒྱལ་པོ་ཡོན་མཆོད་དང༌། །བདག་ཅག་དཔོན་སློབ་འཁོར་དང་བཅས་པ་ཀུན། །ཚེ་རིང་ནད་མེད་ཕུན་གསུམ་ཚོགས་པ་དང༌། །བློ་ཀུན་ཆོས་དང་མཐུན་ཞིང་བདེ་ལེགས་ཤོག ༑ ∶འདིས་བསྟན་པ་དང་སེམས་ཅན་ལ་ཕན་བདེ་རྒྱ་ཆེན་པོ་འབྱུང་བར་གྱུར་ཅིག། །།(《 ཞ 》 ཟབ་དོན་སྟོན་པ་རྡོ་རྗེ་ཐེག་མཆོག་གི །མཚན་རྣམས་ཕྱོགས་གཅིག་ཏུ་ནི་གསལ་སྡེབས་པའི། །དགེ་བ་དྲི་མེད་ཀུན་དའི་འོད་མཚུངས་དེས། །བདག་གཞན་རྡོ་རྗེ་འཛིན་པ་ཉིད་གྱུར་ཅིག ༑རྒྱུད་སྡེ་བཞི་བོད་དུ་འགྱུར་བའི་ཡང་དག་པ་རྣམས་ནང་ཚེགས་ཀྱི་དབྱེ་བས་གསལ་བར་མཚན་རྣམས་ཕྱོགས་གཅིག་ཏུ་སྡེབས་པ་འདི་ནི་ཆུ་མོ་བྱའི་དབྱར་གྱི་དུས་སུ་རྒྱ་ནག་པོའི་ཡུལ་དུ་འཕགས་པས་སྦྱར་བའོ༑ ༑ ) ༄༅། །∶མགོན་པོའི་སྒྲུབ་ཡིག་(《 ཞ 》 དཔལ་རྡོ་རྗེ་ནག་པོ་ལྕམ་དྲལ་གྱི་སྒྲུབ་པའི་ཐབས་ ) བཞུགས། ། ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །མཁྱེན་བརྩེའི་བདག་ཉིད་བླ་མ་དམ་པ་དང༌། །ཀྱེ་ཡི་རྡོ་རྗེ་དཔལ་མགོན་ཕྱག་འཚལ་ནས ༑ ༑ དྲི་མེད་བསྟན་པ་རབ་ཏུ་བསྲུང་བའི་ཕྱིར།

།ནག་པོ་ཆེན་པོ་སྒྲུབ་པའི་རིམ་པ་བཤད། །དེ་ལ་འདིར་འཕགས་པ་མཁའ་འགྲོ་མ་རྡོ་རྗེ་གུར་ལེའུ་བཅོ་ལྔ་པ་དང༌། རྡོ་རྗེ་གདན་བཞིའི་རྒྱུད་བསྡུས་པ་ལས་འབྱུང་བ། བླ་མ་དམ་པ་རྣམས་ཀྱི་མན་ངག་གིས་ཡང་དག་པར་བརྒྱན་པ། དཔལ་རྡོ་རྗེ་ནག་པོ་ཆེན་པོ་སྒྲུབ་པའི་ཐབས་ཡན་ལག་དང་བཅས་པ་འདི་ནི། དད་པ་དང་གཞན་ལ་བརྩེ་བས་ཀུན་ནས་བསླངས་ནས། བླ་མ་རྡོ་རྗེ་འཛིན་པ་དང་བཅས་པ་ལ་གསོལ་བ་བཏབ་སྟེ་བྲྀ་བར་བྱའོ། །དེའང་དཀྱིལ་འཁོར་ཆེན་པོར་དབང་བསྐུར་བ་ཐོབ་ཅིང༌། དམ་ཚིག་དང་ལྡན་པའི་བླ་མས་རྗེས་སུ་གནང་བ་ནོས་པའི་གང་ཟག་གིས། དཔལ་རྡོ་རྗེ་ནག་པོ་ཆེན་པོ་བསྒྲུབ་པར་འདོད་པས་དོན་གསུམ་གྱིས་རྟོགས་པར་བྱ་སྟེ། བསྙེན་པ་དང༌། སྒྲུབ་པ་དང༌། ལས་ལ་སྦྱར་བའོ། །དེ་དག་ཀྱང་རྐྱང་དུ་སྒྲུབ་པ་དང་ ༑ སྦགས་ཏེ་སྒྲུབ་པ་གཉིས་ལས། འདིར་སྦགས་ཏེ་སྒྲུབ་པ་བཤད་པར་བྱའོ།། དེ་ལ་ཐོག་མར་བསྙེན་པ་ནི་རང་གི་ལྷག་པའི་ལྷའི་བསྙེན་པ་སྔོན་དུ་སོང་ནས་མཆོད་གཏོར་ལ་བརྟེན་ཏེ་བསྙེན་པ་བྱའོ། །དེ་ལ་གཉིས། མཆོད་གཏོར་གྱིས་མཉེས་པར་བྱ་བ་དང༌། སྔགས་ཀྱི་བཟླས་པ་ཉིད་ཇི་ལྟར་བྱ་བའོ། །དང་པོ་ལའང་ཡོ་བྱད་བཤམས་པ་དང༌། དངོས་གཞི་གཉིས་སོ། །དང་པོ་ནི་གནས་ཁང་དབེན་པར་དམིགས་པའི་རྟེན་བྲིས་སྐུ་ལ་སོགས་པའི་མདུན་དུ་ཆུ་གཉིས་སྔོན་དུ་འགྲོ་བའི་མཆོད་པ་རྣམ་པ་ལྔ་དང༌། དུག་དང་ཉུངས་དཀར་དང༌། ཚིལ་ཆེན་བསྲེས་པ་ཡི་དྭགས་ཀྱི་མེས་བསྲེགས་པའི་བདུག་པ་རྒྱུན་མི་འཆད་∶པ་(《 ཞ 》 པར་བྱ་བ་ ) ནི་ཁྱད་པར་རོ། །གཏོར་མ་ནི་འབྲས་ཆན་ལ་སོགས་པ་ཅི་འབྱོར་པ་དང༌། མོན་སྲན་གྲེའུ་དང༌། སྒོག་སྐྱ་དང༌། ཤ་སྣ་ཚོགས་པ་བསྲེས་ཏེ་བསྔོས་ ༼ བརྔོས ༽ པ་ནི་འཛམ་བུ་ཏི་བ་ཡིན་ལ། གཞན་ཡང་ཤ་སྣ་ཚོགས་པ་དོན་སྙིང་ལྔས་བརྒྱན་པ་དང༌། ཁྲག་སྣ་ཚོགས་པ་ཞུན་ཆེན་པོས་བརྒྱན་པ་ལ་སོགས་པ་ཕུན་སུམ་ཚོགས་པ་བཤམས་ཏེ། དར་ནག་གི་འཕན་དང༌། རྒྱལ་མཚན་དང་ལྡ་ལྡིས་མཛེས་པར་བྱས་ནས།

བདུད་རྩི་རིལ་བུས་སྦགས་ལ་ཆང་དང་ཆུས་སྦྱངས་པ་ནི་གཏོར་མའོ། །དེ་ལྟར་ཡོ་བྱད་ཕུན་སུམ་ཚོགས་པར་བྱས་ནས། མཆོད་གཏོར་དངོས་ལ་བཞི། རྫས་ཀྱི་ཏིང་ངེ་འཛིན ༑ མགྲོན་གྱི་ཏིང་ངེ་འཛིན། མཆོད་པ་དང་གཏོར་མ་དབུལ་བ། བསྟོད་ཅིང་ཕྲིན་ལས་གཞོལ་བའོ། །དང་པོ་ནི་རང་ཉིད་ཡི་དམ་ལྷའི་ང་རྒྱལ་བརྟན་པོ་དང་ལྡན་པས་ཐོག་མར་མཆོད་པ་བྱིན་གྱིས་བརླབ་པར་བྱ་སྟེ། ཨོཾ་ཨ་མྲྀ་ཏེ་ཧཱུྃ་ཕཊ། ཅེས་པས་མ་དག་པ་བསང༌། སྭ་བྷཱ་ཝའི་སྔགས་ཀྱིས་སྟོང་པར་བསམ། སྟོང་པའི་ངང་ལས་མཆོད་པའི་ཁྱད་པར་ཕུན་སུམ་ཚོགས་པར་བསྐྱེད་ལ། སོ་སོའི་སྔགས་དང་ཕྱག་རྒྱས་བྱིན་གྱིས་བརླབ་བོ། །དེ་ནས་གཏོར་མ་བྱིན་གྱིས་བརླབ་པ་ནི། གཏོར་མ་ལ་ལག་པ་གཡོན་པ་བསྟན་ནས་ཨོཾ་ཞེས་བརྗོད་པས་སྟོང་པར་བསམ། གཡས་པ་བསྟན་ནས་ཨཱཿཞེས་བརྗོད་པས་ཐོད་པ་དཀར་པོ་དུམ་བུ་གཅིག་པ་དཔྲལ་བ་རང་ལ་བསྟན་པ་ཡངས་ཤིང་རྒྱ་ཆེ་བར་བསམ། གཉིས་ཀ་བསྟན་ནས་ཧཱུྃ་ཞེས་བརྗོད་པས། ཤ་ལྔ་བདུད་རྩི་ལྔས་ཡོངས་སུ་གང་བར་བསམ། བྱ་ཁྱུང་གི་ཕྱག་རྒྱ་དང༌། ཧོཿཞེས་བརྗོད་པས་ཁ་དོག་དང༌། དྲི་དང་ནུས་པ་ཕུན་གསུམ་ཚོགས་པར་བསམ་∶པ་ནི་རྫས་ཀྱིའོ(《 ཞ 》 དེ་རྫས་ཀྱི་ཏིང་ངེ་འཛིན་ནོ ) ། །གཉིས་པ་མགྲོན་གྱི་ཏིང་ངེ་འཛིན་ནི། སྭ་བྷཱ་ཝའི་སྔགས་ཀྱིས་སྟོང་པར་བསམ། སྟོང་པའི་ངང་ལས་པྃ་ལས་སྣ་ཚོགས་པདྨ་འདབ་མ་བརྒྱད་པ། རྃ་ལས་ཉི་མའི་དབུས་སུ་དགྲ་བགེགས་ཐམས་ཅད་མནན་པའི་སྟེང་དུ་ཧཱུྃ་མཐིང་ནག དེ་ལས་འོད་ཟེར་འཕྲོས་པས་དགྲ་བགེགས་ཐམས་ཅད་ཚར་བཅད། ཚུར་འདུས་ཏེ་དེ་ཉིད་ལ་ཐིམ་པས་རྐྱེན་བྱས་ནས། རྡོ་རྗེ་ནག་པོ་ཆེན་པོ་ཆེར་འབར་བ་ཞལ་གཅིག་ཕྱག་གཉིས་པ ༑ སྐུ་ཐུང་ཞིང་སྦོམ་ལ་བརྗིད་པ། མིའུ་ཐུང་གེལ་པའི་ཚུལ་གྱིས་བཞུགས་པ། ཕྱག་གཡས་གྲི་གུག་དང༌། གཡོན་པས་ཐོད་པ་དགྲ་བགེགས་ཀྱི་ཁྲག་གིས་གང་བ་ཐུགས་ཀར་འཛིན་པ། ཕྱག་∶གི་(《 ཞ 》 གཉིས་ཀའི་ ) དབུས་ན་རྣམ་འཕྲུལ་གྱི་གཎྜཱི་བསྣམས་པ། དབུ་སྐྲ་སེར་པོ་གྱེན་དུ་བརྫེས་པ་མེ་མདག་གི་ཕུང་པོ་ལྟར་དམར་ཞིང་ཟླུམ་པའི་སྤྱན་གསུམ་དང་ལྡན་པ།

ཞལ་མཆེ་བ་རྣམ་པར་གཙིགས་ཤིང་ ༑ སྨིན་མའི་དབུས་ན་ཁྲོ་གཉེར་བསྡུས་པ། མི་མགོ་སྐམ་པོ་ལྔའི་དབུ་རྒྱན་དང་ ༑ རློན་པ་ཁྲག་འཛག་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང་ལྡན་ཞིང༌། སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། སྤྲུལ་པའི་ཕོ་ཉ་དུ་མ་སྤྲོ་བ་དང་བསྡུ་བའི་བདག་ཉིད་དུ་བསམ་མོ། །དེའི་གཡོན་དུ་པདྨ་དང་ཉི་མའི་སྟེང་དུ་ཏྲག་ལས། ཨེ་ཀ་ཛཱ་ཊཱི་སྔོན་མོ་ཞལ་གཅིག་ཕྱག་གཉིས་མ་འཛུམ་ཁྲོའི་རྣམ་པ་ཅན ༑ ཕྱག་གཉིས་ཀྱིས་རིན་པོ་ཆེའི་བུམ་པ་བདུད་རྩིས་གང་བ་ཐུགས་ཀར་འཛིན་པ། དར་དཀར་གྱི་ན་བཟས་སྟོད་གཡོགས་ཤིང༌། སྟག་གི་ལྤགས་པའི་ཤམ་ཐབས་ཅན། རུས་པ་དང་རིན་པོ་ཆེའི་རྒྱན་གྱིས་བརྒྱན་པར་བསྐྱེད་ལ། དེའི་ལྟོ་བ་ཡངས་པའི་ནང་དུ་ཏྲག་ལས་ཁྲག་གི་རྒྱ་མཚོའི་ནང་དུ། བྷྱོ་ལས་འདོད་པའི་ཁམས་ཀྱི་དབང་ཕྱུག་མ་བོང་བུ་གྭ་པ་ལ་ཞོན་པ།(《 ཞ 》+ སྐུ་མདོག་སྔོན་ནག་ ) ཞལ་གཅིག་ཕྱག་བཞི་མ། གཡས་ཀྱི་དང་པོ་ན་རལ་གྲི། གཉིས་པ་ན་ཐོད་པ། གཡོན་གྱི་དང་པོ་ན་མདུང༌། གཉིས་པ་ན་རྩེ་གསུམ་འཛིན་པ། སྤྱན་གསུམ་དང་ལྡན་པ། མི་རོ་རེངས་པ་ཁར་བཅུག་ནས་ཞལ་མཆེ་བ་རབ་ཏུ་གཙིགས་པ། གླང་པོ་ཆེའི་ཀོ་བས་སྟོད་གཡོགས་ཤིང༌། བ་ལང་གི་ཀོ་བས་སྨད་གཡོགས་པ། རེ་ལྡེའི་ཤམ་ཐབས་ཅན། ཀླུའི་དབང་པོས་སྐ་རགས་བྱས་ཤིང་ཞབས་གཉིས་ལྕགས་སྒྲོག་གིས་མཛེས་པར་བྱས་པ། སྙན་གཡས་པ་ལ་དུག་སྦྲུལ་དང༌། གཡོན་པ་ལ་སེང་གེས་བརྒྱན་པ། དབུ་སྐྲ་དམར་སེར་གྱེན་དུ་འབར་བ། སྐུ་ལ་ཁྲག་དང་ཞག་གི་ཐིག་ལེ་དང་ཟོ་རིས་སུ་བྲིས་པ། ལྟེ་བའི་ཐད་ནས་ཉི་ཟླ་འཆར་བ། མི་མགོ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོན་ཤལ་ཅན། ལྕམ་དྲལ་གཉིས་ཀ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་མོ། །དམ་ཚིག་པ་བསྐྱེད་པའོ ༑ ༑ དེ་ནས་ཡེ་ཤེས་པ་སྤྱན་འདྲེན་པ་ནི། རང་གི་སྙིང་གའི་ཧཱུྃ་ལས་འོད་འཕྲོས་པས་འོག་མིན་རྣམ་པར་སྣང་མཛད་ཀྱི་ཐུགས་ཀ་ནས་ཡེ་ཤེས་པ་སྤྱན་དྲངས་པ་དང༌།

རང་བཞིན་གྱི་གནས་ནས་ལྷ་མོ་སྤྱན་དྲངས་པ་ལ་མགོ་ཐོད་ལ་སོགས་པའི་ཕྱག་རྒྱ་བཅས་ནས། མཛུབ་མོ་གཡབ་ཅིང་ངག་ཏུ། མགོན་པོ་འདིར་གཤེགས་གདན་ལས་བཞེངས། །ད་ལྟ་སྙིགས་མ་ལྔ་ཡི་དུས། །གཤེགས་ཤིང་བཞུགས་པའི་གནས་ངན་ཡང༌། །ཤཱཀྱའི་བསྟན་པ་བསྲུང་བ་དང༌། །བདག་ཅན་རྣམས་ལ་ཕན་གདགས་ཕྱིར། །གནས་འདི་ཉིད་དུ་གཤེགས་སུ་གསོལ། །ཞེས་པ་དང་ ༑ ཨོཾ་ཤྲཱི་མ་ཧཱ་ཀཱ་ལཱ་ཡ་ཨེ་ཧྱེ་ཧི། ཞེས་བྱ་བས་མགོན་པོ་སྤྱན་དྲངས། དེ་བཞིན་དུ། ལྷ་མོ་འདིར་གཤེགས་གདན་ལས་བཞེངས། །ཞེས་བྱ་བ་ལ་སོགས་པ་དང་ ༑ མ་ཧཱ་ཀཱ་ལཱི་དེ་ཝཱི་ཨེ་ཧྱེ་ཧི། ཞེས་བྱ་བས་ལྷ་མོ་སྤྱན་དྲངས་ལ། ཛཿཧཱུྃ་བྃ་ཧོཿས་ཡེ་ཤེས་པ་དང་གཉིས་སུ་མེད་པར་བསྟིམ། དེ་ནས་པདྨ་ཀ་མ་ལཱ་ཡ་སྟྭཾ། ཞེས་པས་སོ་སོའི་པདྨའི་གདན་དབུལ་ལོ། །གསུམ་པ་མཆོད་པ་དང༌། གཏོར་མ་དབུལ་བ་ནི། སོ་སོའི་ཕྱག་རྒྱ་བཅས་ལ། ཤྲཱི་མ་ཧཱ་ཀཱ་ལཱ་ཡ་གྲྀཧྞེ་དཾ་ཨརྒྷཾ་སྭཱ་ཧཱ། ཞེས་པས་མཆོད་ཡོན་དབུལ་ལོ། །ཨརྒྷཾ་གྱི་གནས་སུ། པཱ་དྱཾ་གིས་ཞབས་བསིལ་དབུལ ༑ པུཥྤཾ་གྱིས་མེ་ཏོག དྷཱུ་པཾ་གྱིས་བདུག་སྤོས། དཱི་པཾ་གྱིས་མར་མེ། གནྡྷཾ་གྱིས་དྲི་ཆབ། ནཻ་ཝི་དྱེ་སྭཱ་ཧཱ། ཞེས་པའི་སྔགས་ཀྱིས་ཞལ་ཟས་དབུལ་ལོ། །དེ་བཞིན་དུ་མ་ཧཱ་ཀཱ་ལཱི་དེ་ཝཱི་གྲྀཧྞེ་དཾ་ཞེས་པ་ལ་སོགས་པས་ལྷ་མོ་ཡང་མཆོད་པར་བྱའོ ༑ ༑ དེ་ནས་སྐབས་འདིར་དམ་ལ་བཞག་པར་བྱ་སྟེ། ཐལ་མོ་སྙིང་གར་སྦྱར་བ་མགོན་པོའི་ཕྱག་རྒྱ་དེ་ཉིད་ལས། སོར་མོ་རྣམས་བསྣོལ་བ་ལྷ་མོའི་ཕྱག་རྒྱ་སྟེ། དེ་ལྟར་དམ་ཚིག་ཕྱག་རྒྱ་བསྟན་ལ། ཨོཾ་ཤྲཱི་མ་ཧཱ་ཀཱ་ལཱ་ཡ། ས་མ་ཡ་སྨཱ་ར་ས་མ་ཡ་མ་ཏི་ཀྲ་མ་ས་མ་ཡ་རཀྵནྟུ། ཞེས་བརྗོད་ནས་རྡོ་རྗེ་སྤྱི་བོར་བཞག་པར་བསམས་ལ ༑ རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ཀྱི་བཀའ་དང་དམ་ལས་མ་འདའ་བར་དཔལ་རྡོ་རྗེ་ནག་པོ་ཆེན་པོས་དམ་ཚིག་སྲུངས་ཤིག སྒྲུབ་པ་པོ་བདག་ཅག་གི་འདོད་པའི་དོན་ཐམས་ཅད་སྒྲུབ་པ་དང༌། དམ་པའི་ཆོས་སྒྲུབ་པའི་བར་ཆད་ཞི་བ་དང༌།

བླ་མ་དང་སངས་རྒྱས་ཀྱི་བསྟན་པ་དང་སྒྲུབ་པ་པོ་བདག་ཅག་ལ་གནོད་ཅིང་འགལ་བར་བྱེད་པའི་གདོན་དང༌། ལོག་འདྲེན་ཐམས་ཅད་ཐལ་བ་རྡུལ་དུ་བརླག་པར་མཛོད་ཅིག་ཅེས་དམ་ལ་བཞག་གོ །དེ་ནས་གཏོར་མ་དབུལ་བར་བྱ་སྟེ། རྡོ་རྗེ་ཐལ་མོ་ཁ་གྱེན་དུ་ཕྱེ་∶བའི་(《 ཞ 》 བ་བསྟན་པའི་ ) ཕྱག་རྒྱ་བཅས་ལ། ཡིད་ཀྱིས་ནག་པོ་ཆེན་པོ་དང་ལྷ་མོའི་ཞལ་ནས་འོད་ཟེར་གྱི་སྦུ་གུ་བྱུང་ནས་གཏོར་མ་གསོལ་བར་བསམ་ཞིང་ངག་ཏུ། ཨོཾ་ཤྲཱི་མ་ཧཱ་ཀཱ་ལཱ་ཡ་ན་མཿསརྦ་ཏ་ཐཱ་ག་ཏེ་བྷྱོཿ བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུངྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀཧྞེ་དཾ་བ་ལིཾ་ཏ་ཡེ་སྭཱ་ཧཱ། ཞེས་ལན་བདུན་གྱིས་ཕུལ་བས་མཉེས་པར་བྱས་ཤིང་ཚིམ་པར་བསམ་མོ། །དེ་བཞིན་དུ་ཤྲཱི་མ་ཧཱ་ཀཱ་ལཱ་ཡའི་གནས་སུ། མ་ཧཱ་ཀཱ་ལཱི་དེ་ཝཱི་ཞེས་པ་དང་ ༑ དེ་ཉིད་བོད་སྐད་དུ། དཔལ་རྡོ་རྗེ་ནག་པོ་ཆེན་པོའི་གནས་སུ་དཔལ་ལྷ་མོ་ནག་མོ་ཞེས་སྦྱར་ནས་ལྷ་མོ་དམ་ལ་བཞག་པ་དང༌། གཏོར་མ་ཕུལ་བར་བྱའོ། །བཞི་པ་བསྟོད་ཅིང་ཕྲིན་ལས་གཞོལ་བ་ནི། རྣལ་འབྱོར་པས་རྡོ་རྗེ་དྲིལ་བུ་འཛིན་པའམ། རྔ་བརྡུང་ཞིང༌། ཅུང་ཟད་ཁྲོ་ཚུལ་དང་བཅས་པས་བསྟོད་པར་བྱ་སྟེ། ཧཱུྃ་སྲིན་པོའི་གཟུགས་ཀྱིས་གདུག་པ་ཅན། །ཚར་གཅོད་བྱང་ཆུབ་སེམས་དཔའ་སྟེ། །གྲོང་ཁྱེར་སུམ་བརྩེགས་འཇིག་བྱེད་པ། །ནག་པོ་ཁྱོད་ལ་བདག་བསྟོད་དོ། །མདོག་ནག་གཟུགས་ཐུང་གཟི་བརྗིད་ཆེ། །གདུག་པ་ཚར་གཅོད་གྲི་གུག་གཡས། །གཡོན་ན་གདུག་པའི་ཁྲག་བཀང་སྣོད། །ཐོད་ཕྲེང་ཅན་ལ་བདག་བསྟོད་དོ། ཁྲོས་པས་ཞབས་བརྡབས་ས་གཞི་གཡོ། །འཇིགས་པའི་གད་མོས་རི་རབ་བསྒྱེལ། །དམ་ཚིག་ཉམས་པའི་སྙིང་འབྱིན་པ། །དམ་ཚིག་ཅན་ལ་བདག་བསྟོད་དོ། །ཞེས་པ་ལ་སོགས་པས་ནག་པོ་ཆེན་པོ་བསྟོད་ནས། ལྷ་མོ་ལ་བསྟོད་པ་ནི། གང་གི་སྐུ་གསུང་ཐུགས་ཀྱི་མཐུས། །འདོད་པའི་ཁམས་ཀུན་ཟིལ་མནན་ནས། །འདོད་པའི་ཁམས་ལ་དབང་སྒྱུར་མ། །འདོད་ཁམས་དབང་ཕྱུག་མ་ལ་འདུད། །དཔལ་ལྡན་ལྷ་མོ་ཁྱོད་ཀྱི་སྐུ།

།དབང་པོ་སྔོན་པོ་ལྟ་བུར་འབར ༑ ༑ རི་རབ་ལྷུན་པོ་ལྟར་བུར་བརྗིད། །ཉི་མའི་ཟེར་ལྟར་སྤྲུལ་པ་འགྱེད། ། དབུ་སྐྲ་སེར་པོ་གྱེན་དུ་འཁྱིལ། །སྤྱན་རྩ་དམར་པོ་གློག་ལྟར་འཁྱུག །མི་རོ་ཁར་བཅུག་མཆེ་བ་གཙིགས། ཁྲག་གིས་གང་བའི་ཐོད་པ་དང༌། །འཇིགས་པའི་མཚོན་ཆས་ཕྱག་རྣམས་བྲེལ། །མི་མགོ་རིན་ཆེན་རུས་པས་བརྒྱན། །ཀླུ་དབང་སེང་གེ་ལྕགས་སྒྲོག་དང༌། ཁྲག་དང་ཞག་གི་ཐིག་ལེས་བརྒྱན། །ཀོ་རློན་རེ་ལྡེ་གོས་སུ་གྱོན། །བོང་བུ་གྭར་ཞོན་མཚན་མོར་རྒྱུ། །ཤིན་ཏུ་རིད་ཅིང་མི་སྡུག་མ། ། འཇིགས་གཟུགས་མ་ལ་ཕྱག་འཚལ་ལོ། ཁྱོད་ཀྱི་གསུང་གི་ང་རོའི་དབྱངས། ། འབྲུག་སྟོང་ལྡིར་བའི་སྒྲ་སྒྲོགས་པས། ཁམས་གསུམ་མ་ལུས་ཟིལ་མནན་ནས།། ས་གསུམ་གཡོ་བར་མཛད་ལ་འདུད། ཁྱོད་ཐུགས་ཞི་ལ་རབ་གཞོལ་ཡང༌། །སྙིང་རྗེའི་དབང་གིས་སྲིད་ལ་བཞུགས། ཁྲོ་དང་འཁྲུགས་དང་རྔམ་པ་ཡིས། །བདུད་དཔུང་ངེས་པར་འཇོམས་ལ་འདུད། ཁྱོད་ཀྱིས་ཕྲིན་ལས་མི་བཟད་པ། །རྣམ་འཕྲུལ་སྣ་ཚོགས་བསྟན་པའི་ཚེ། །ལྷ་དང་ལྷ་མིན་ཀླུ་དབང་དང༌། །གཤིན་རྗེའི་ཚོགས་ཀྱིས་ཕྱག་བྱས་མ། ཁྱོད་ཀྱིས་འཇིག་རྟེན་ཁམས་ཀུན་གྱི། །བརྟན་དང་གཡོ་བའི་དུག་བསྡུས་ནས། །ནག་པོའི་ཕྱོགས་རྣམས་ཐམས་ཅད་ཀྱི། །འདུ་བ་རྣམ་བཞིའི་དུག་སློང་མཛད། །འཇིག་རྟེན་ཁམས་ཀྱི་བདུད་རྩི་དང༌། །བརྟན་དང་གཡོ་བའི་སྨན་བསྡུས་ནས། །དཀར་པོའི་ཕྱོགས་ཀྱི་ནད་སེལ་ཞིང༌། །རེ་འདོད་ཡོངས་སུ་རྫོགས་པར་མཛད། །དེ་ལྟར་ཚར་བཅད་རྗེས་བཟུང་བས། །ཐུབ་པའི་བསྟན་པ་རྒྱས་མཛད་མ། ཁྱེད་ལ་གུས་པས་གསོལ་བ་འདེབས། །བདག་གི་འདོད་པའི་དོན་ཀུན་སྒྲུབས། ཁྱོད་ཀྱི་དང་པོ་ཐུབ་པ་དང༌། །རྡོ་རྗེ་འཛིན་པའི་སྤྱན་སྔ་རུ། །རྒྱལ་བའི་བསྟན་པ་བསྲུང་བ་དང༌། །རྣལ་འབྱོར་དམ་ཚིག་ཅན་གྱི་ཚོགས

༑ ༑ ཐམས་ཅད་བུ་བཞིན་བསྐྱང་ངོ་ཞེས། །དམ་བཅས་བཞིན་དུ་རྗེས་དགོངས་ལ། །དམ་ཚིག་དེ་ལས་མ་འདའ་བར། །ཞི་རྒྱས་དབང་དང་མངོན་སྤྱོད་ཀྱིས ༑ ༑ བདེ་གཤེགས་བསྟན་པ་སྐྱོང་བ་དང༌། །བདག་གི་འདོད་པའི་དོན་རྣམས་ཀུན། །ཡིད་བཞིན་དུ་ནི་འགྲུབ་པར་མཛོད། །སེམས་ཅན་ལ་འཚེ་ཐུབ་པ་ཡི ༑ ༑ བསྟན་ལ་གནོད་པར་བྱེད་པ་དང༌། །རྡོ་རྗེ་འཛིན་པ་བདག་ཅག་ལ། ། གདུག་ཅིང་སྡང་བའི་སེམས་ལྡན་པ། །མི་དང་མི་མིན་གང་ཅིའང་རུང༌། །དཔུང་དང་བཅས་པའི་ཕྱོགས་ཀུན་ལ། ཁྱཽད་ཀྱིས་དུག་གི་རླངས་ཕྱུང་ནས། །བཞི་བརྒྱ་རྩ་བཞིའི་ནད་རྣམས་ཀྱིས། །ཀུན་ཏུ་གཟིར་ནས་གསད་པར་གྱིས། །གང་ཡང་བདག་སོགས་རྣལ་འབྱོར་པ། །དམ་ཚིག་ལ་གནས་ཐམས་ཅད་ལ། ཁྱོད་ཀྱི་ཞལ་ནས་བདུད་རྩིའི་ཆར། །ཕབ་ནས་སྡུག་བསྔལ་ཞི་བ་དང༌། །ཚེ་དང་བསོད་ནམས་རྒྱས་པ་དང༌། །ལོངས་སྤྱོད་དབང་ཐང་འཕེལ་བ་དང༌། །འགྲོ་ཀུན་དབང་དུ་འདུ་བར་གྱིས། །ཞེས་བྱ་བས་ལྷ་མོ་ལ་བསྟོད་པར་བྱའོ། །བསྐུལ་ཞིང་གསོལ་བ་གདབ་པ་ནི། ཧཱུྃ་བྷྱོ། དཔལ་ལྡན་མགོན་པོ་མ་ཧཱ་ཀཱ་ལཱ་ཡ། །ལྷ་ཆེན་དཔལ་འབར་ནག་པོ་མཐུ་བོ་ཆེ། །མ་ཧཱ་དེ་ཝའི་སྲས་པོ་དྲག་ཤུལ་ཅན། །ཚོགས་བདག་ཆེན་པོ་མ་ཧཱ་ཀཱ་ལ་དང༌། །དཔལ་ལྡན་ལྷ་མོ་མི་ཕམ་སྲིད་གསུམ་བདག །ལྕམ་དྲལ་ཁྱོད་ཀྱི་བཀའ་ལས་མི་འདའ་བའི། །དུར་ཁྲོད་བདག་པོ་ཞིང་སྐྱོང་འཁོར་དང་བཅས། །སྣང་སྲིད་ལྷ་སྲིན་སྡེ་བརྒྱད་འཁོར་དང་བཅས། །དྲེགས་པ་ཕོ་རྒྱུད་མོ་རྒྱུད་འཁོར་དང་བཅས། །འདིར་གཤེགས་རྒྱན་གྱི་གཏོར་མ་འདི་བཞེས་ཤིག། ཤ་ཁྲག་དམར་གྱི་གཏོར་མ་འདི་བཞེས་ཤིག །འཛམ་བུ་ཏི་བའི་ཞས་ཟས་འདི་བཞེས་ཤིག །ཛ་གད་དཔའ་བོ་སྨན་ཕུད་འདི་བཞེས་ཤིག །སྔར་བཅོལ་ལས་ཀྱི་གཏོང་རག་གཉེན་པོར་འབུལ། །ད་བཅོལ་ལས་ཀྱི་གསལ་འདེབས་གཉེན་པོར་བཞེས ༑ ༑ འཁོར་རྣམས་བསྲུང་ཞིང་རྐྱེན་རྣམས་ཟློག་པ་དང༌། །སྡང་བའི་དགྲ་དང་གནོད་པའི་བགེགས་ལ་སོགས། །བདུད་དང་བར་དུ་གཅོད་པ་རྣམ་མང་པོ།། ཐམས་ཅད་རྡུལ་ཕྲན་བཞིན་དུ་བརླག་པར་མཛོད།

།སྲིད་ཞིའི་དཔལ་འབྱོར་ཐམས་ཅད་འབྱུང་བའི་གཞི། །ཐུབ་པའི་བསྟན་པ་ཡུན་རིང་གནས་པ་དང༌། །དེ་འཛིན་བྱེད་པའི་སྐྱེས་བུ་དམ་པ་ཀུན། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་མཛོད། །བདག་ཅག་འཁོར་དང་བཅས་པ་ཐམས་ཅད་ལ། །ཚེ་རིང་ནད་མེད་∶ལོངས་སྤྱོད་(《 ཞ 》 བདེ་སྐྱིད་ ) ཕུན་སུམ་ཚོགས། །དོན་རྣམས་ཐམས་ཅད་ཡིད་བཞིན་འགྲུབ་པ་དང༌། །འགྲོ་བའི་དོན་ལ་མཐུ་དང་ལྡན་པར་མཛོད། ། ཅེས་བྱ་བས་གསོལ་བ་གདབ་པར་བྱའོ། །དེ་དག་གིས་ནི་མཆོད་པ་དང་གཏོར་མས་མཉེས་པར་བྱ་བ་བསྟན་ཟིན་ཏོ།། །།གཉིས་པ་བཟླས་པ་ཉིད་ཇི་ལྟར་བྱ་བ་ནི། རང་ཡི་དམ་གྱི་ལྷར་བསམ་པའི་ཐུགས་ཀར་པདྨ་དང་ཉི་མའི་སྟེང་དུ་ཧཱུྃ་མཐིང་ནག་ལས་འོད་ཟེར་འཕྲོས་པས ༑ ནག་པོ་ཆེན་པོ་དང་ལྷ་མོའི་ཐུགས་ཀར་ཕོག་སྟེ། དེ་དག་གི་ཐུགས་གཉིས་སུ་མེད་པའི་ཡེ་ཤེས་བསྐུལ་བ་ལ་དམིགས་ནས་བཟླས་པ་བྱ་སྟེ། དེའང་བསྙེན་པའི་སྔགས་ནི། ཨོཾ་ཤྲཱི་མ་ཧཱ་ཀཱ་ལཱ་ཡ་ཧཱུྃ་ཧཱུྃ་ཕཊ་སྭཱ་ཧཱ། ཞེས་པའོ། །བསྙེན་པའི་གྲངས་ནྀ་འབུམ་ཕྲག་བཅུ་གཉིས་སོ། །དེ་ལྟར་བསྙེན་པ་སོང་ནས་རྩ་བའི་སྔགས་ལ་བཟླས་པར་བྱའོ། །དེ་ནས་ཨོཾ་ཤྲཱི་མ་ཧཱ་ཀཱ་ལཱ་ཡ། ཤཱ་ས་ན་ཨུ་པ་ཧ་རི་ཎི། ཨེ་ཥ་ཨ་པཥྩཱི་མ་ཀཱ་ལོ། ཨ་ཡཾ་ཨི་དཾ་རཏྣ་ཏྲ་ཡཱ་ཡ། ཨ་པ་ཀཱ་རི་ཎཾ། ཡ་དེ་པྲ་ཏི་ཛྙ་སྨ་ར་སི་ཏ་དཱ། ཨི་དཾ་དུཥྟཱཾ། ཁ་ཁ། ཁཱ་ཧི་ཁཱ་ཧི། མ་ར་མ་ར། གྲྀཧྞ་གྲྀཧྞ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དཱི་ན་མེ་ཀེ་ན་མཱ་ར་ཡ་ཧཱུྃ་ཕཊ་ཧཱུྃ་ཞེས་བྱ་བའོ།། བསྙེན་པའི་གྲངས་ནི་འབུམ་ཕྲག་བཞིའོ། །དེ་ནས་ལྷ་མོའི་བཟླས་པ་ལའང་དེ་ཉིད་ཀྱི་ཐུན་གྱི་རྗེས་ལ་བྱ་སྟེ། དམིགས་པ་ནི་སྔར་དང་འདྲ་བ་ལ་སྔགས་ནི། ཨོཾ་རོ་རུ་རོ་རུ་བི་ཏིཥྛ། བ་དྷྭཏྶི་ཀ་ལ་མ་རཱཀྵ་སཱི་ཧཱུྃ་བྷྱོ་ཧཱུྃ་ཞེས་བྱ་བ་སྟེ། གྲངས་ནི་འབུམ་ཕྲག་བཞིའོ། །ཞེས་གསུངས་ཀྱང་བརྒྱད་དུ་བྱས་ན་འཐད་ཅེས་གསུང་ངོ༌།། དེ་ལྟར་གྲངས་ཀྱི་བསྙེན་པ་ཐེམ་པ་དང༌། མཚན་མ་འབྱུང་བ་ནི།

ནག་པོ་ཆེན་པོ་དང་ལྷ་མོ་དངོས་སམ། རྨི་ལམ་དུ་མཐོང་བའམ། བྱ་ནག་དང༌། ཁྱི་ནག་དང༌། ཅེ་སྤྱང་དང༌། བུད་མེད་ནག་མོའི་ཚོགས་འདུ་ཞིང་བདག་ལ་དགའ་བའི་ཚུལ་བྱེད་པ་དང༌། ཐོད་པའི་ཕྲེང་བ་འཛིན་པ་ལ་སོགས་པ་ནི་མཚན་མའོ། ། དེ་དག་གིས་ནི་བསྙེན་པ་བསྟན་ཟིན་ཏོ།། །།གཉིས་པ་སྒྲུབ་པ་ལ་གཉིས་ལས། རྟེན་བཅའ་བ་ནི། རབ་ཏུ་དབེན་ཞིང་ཉམས་དགའ་བའི་ཁང་པའམ་དུར་ཁྲོད་ལ་སོགས་པར་ས་སྟེགས་མདའ་གང་བའི་ཚད་དང་ལྡན་པའི་མཎྜལ་གྲུ་བཞི་བྱས་ལ། བ་བྱུང་ལྔ་དང༌། དྲི་ལྔ་བདུད་རྩིའི་རིལ་བུ་དང་བཅས་པ་དང༌། མར་ཆེན་པོ་དང་ཁྲག་ཆེན་པོས་བྱུགས་ནས། དེའི་དབུས་སུ་དུར་ཁྲོད་ཀྱི་སོལ་བས་ཁྲུ་གང་པའི་ཚད་ཀྱི་གྲུ་གསུམ་དུ་བྱུགས་པའི་དཀྱིལ་དུ་རང་བྱུང་གི་མེ་ཏོག་གིས་ཐིག་ལེ་བྱས་ལ། མེ་ཏོག་ཚོམ་བུ་གཉིས་དགོད ༑ གྲུ་གསུམ་གྱི་རྩེ་མོ་ཕར་བསྟན་པའི་རྩེར་བཤོས་བུ་གྲུ་གསུམ་པ་ཁྲུ་གང་པ་དང༌། གཡས་ཟུར་དུ་དར་ནག་གི་འཕན་དང༌། མགོན་པོའི་བྲིས་སྐུ་གཟུགས། གཡོན་ཟུར་དུ་བྱང་ཆུབ་ཆེན་པོའི་མཆོད་རྟེན་ནག་པོ་ཁྲུ་གང་བ་རབ་གནས་བྱས་པ་ཅིག་བཞག གཞན་ཡང་མཆོད་པ་དང་གཏོར་མའི་ཡོ་བྱད་སྔར་བསྟན་པ་ལྟར་རྒྱ་ཆེན་པོ་བཤམ་མོ། །གཉིས་པ་ཇི་ལྟར་བསྒྲུབ་པ་ནི། སྒྲུབ་པ་ལ་འཇུག་པའི་ཚེ། སྒྲུབ་པའི་གྲོགས་འགའ་ཞིག་གིས་ཡི་དམ་གྱི་ལྷའི་སྔགས་དང༌། སྲུང་བའི་འཁོར་ལོ་བསྒོམ་པ་དང༌། རིམ་གྲོ་རྒྱ་ཆེན་པོ་བྱེད་དུ་གཞུག བདག་ཉིད་ཀྱྀས་ཉི་ཤུ་དགུའི་མཚན་མོ་ཚཽགས་ཀྱི་འཁོར་ལོ་ཕུན་སུམ་ཚོགས་པ་བྱས་ལ། བྱང་ཆུབ་ཀྱི་སེམས་སྔོན་དུ་སོང་བའི་དྲག་ཤུལ་གྱི་བསམ་པས་ཀུན་ནས་བསླངས་ནས། སྲོད་ལ་སྲུང་བའི་འཁོར་ལོ་བརྟན་པར་བསྒོམ་པར་བྱའོ། །དེ་ནས་ཡི་དམ་གྱི་ལྷའི་བཟླས་བསྒོམ་རྫོགས་པ་དང༌། མདུན་དུ་བསྒྲུབ་པའི་མཎྜལ་གྱི་རྟེན་བསྐྱེད་པར་བྱ་སྟེ། ཆང་ལ་བདུད་རྩིས་སྦྱར་བ་གཏོར་ཞིང༌། ཨ་མྲྀ་ཏས་བསང༌། སཱ་བྷཱ་ཝས་སྦྱང་ ༑ སྟོང་པའི་ངང་ལས་ཧཱུྃ་ལས་ནག་པོ་ཆེན་པོ་སྔ་མ་ལྟར་བསྐྱེད།

དེའི་གཡོན་གྱི་མེ་ཏོག་ཚོམ་བུ་ཡང་སྔ་མ་ལྟར་ལྷ་མོ་བསྐྱེད་ནས། ཡེ་ཤེས་པ་སྤྱན་འདྲེན་པ་ ནི ༑ རང་གི་སྙིང་གའི་ཧཱུྃ་གི་འོད་ཟེར་གྱི་སྣང་བས་སྤྱན་དྲངས་པར་བསམ་ཞིང༌། འདི་སྐད་ཅེས་བརྗོད་པར་བྱའོ། །རྡོ་རྗེ་འཆང་གི་སྤྱན་སྔ་རུ། །ཇི་ལྟར་ཁས་བླངས་དམ་བཅས་ལྟར། །བྱིན་གྱིས་བརླབས་པའི་གནས་འདི་རུ། །དྲག་པོའི་ལས་ལ་སྤྱན་འདྲེན་བཞུགས། །ཞེས་པས་སྤྱན་དྲངས། ཛཿཧཱུྃ་བཾ་ཧོཿས་གཉིས་སུ་མེད་པར་བསྟིམ ༑ མཆོད་པས་མཆོད། གཏོར་མ་རྒྱས་པ་དབུལ། སླར་ཡང་མཆོད་ནས་ བསྟོད་ལ་བཟླས་པ་ཅུང་ཟད་བྱས་ནས་ཚོགས་ལ་སྤྱོད། དེ་ནས་ལྷག་མའི་ཆོ་གའི་བར་དུ་བྱ་སྟེ། དེ་ཙམ་གྱྀས་ནུབ་དང་པོ་ཇི་ལྟར་འཇུག་པའི་བྱ་བ་བསྟན་ཟིན་ཏོ།། དེ་ནས་ཐུན་བཞིའམ་དྲུག་གི་ངེས་པས་ཡི་དམ་གྱི་བཟླས་བསྒོམ་དང་མཆོད་གཏོར་སྔར་བསྟན་པ་བཞིན་བྱ་སྟེ། དེ་ཡང་ན་རྟེན་གཏོར་མི་གཏང༌། མཆོད་གཏོར་དང་བསྟོད་བསྐུལ་ཡང་ཡང་བྱས་ནས་རྗེས་སུ་བཟླས་པ་བྱ་སྟེ། དེའི་དམིགས་པ་ནི་རང་ཡི་དམ་གྱི་ལྷར་གནས་པའི་ཐུགས་ཀར་ཉི་མའི་སྟེང་དུ་ཧཱུྃ། དེའི་མཐའ་མར་སྔགས་ཀྱིས་བསྐོར་བ་ལས་འོད་ཟེར་འཕྲོས་ནས། མདུན་གྱི་ནག་པོ་ཆེན་པོ་དང༌། ལྷ་མོའ ི་ཐུགས་ ཀར་ཕོག་པས་དེའི་རྒྱུད་བསྐུལ་ནས་དྲག་ པོའི་ ཕྲིན་ལས་བསྒྲུབ་པར་བསམ་ཞིང་མ་ཡེངས་པར་བཟླའོ། །དེ་ནས་གཟུངས་ རིང་དང་ལྷ་མོའི་སྔགས་བཟླའོ། །ཐུན་འཇོག་པའི་དུས་སུ་བདག་གིས་སྔགས་ཀྱི་ བཟླས་པ་བྱས་པའི་མཐུས་ནག་པོ་ཆེན་པོ་དང༌། ལྷ་མོ་མཉེས་ནས་གཟི་བརྗིད་ དང་ལྡན་པར་འགྱུར་ཏེ། བདག་ལ་ཅི་འདོད་པའི་དངོས་གྲུབ་རྣམས་སྩོལ་བར་ བསམས་ལ། སླར་ཡང་མཆོད་པས་མཆོད། བསྟོད་པས་བསྟོད་ནས་ཕྲིན་ལས་ བཅོལ་ལ། བསྒྲུབ་པའི་མཎྜལ་དང་རྟེན་བཤམས་པ་རྣམས་དར་ནག་པོས་ཞལ་ ཆོས་རྒྱལ་འཕགས་པའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 476PAGE 475 EMBED CorelDRAW.Graphic.9 EMBED CorelDRAW.Graphic.9