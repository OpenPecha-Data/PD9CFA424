བ་དེ་བཞིན་ཏེ། །ཤ་ཆེན་བསྟན་པར་བུ་སྤྲོའམ། །ཞེས་དྲིའོ། །དེ་ནས་གྲོགས་ཀྱིས་ལན་བྱ་བ་ནི། ཅི་གསུངས་དམ་ཚིག་བསྟེན་པར་ནི། །ལྷ་མོ་བདག་གིས་བྱེད་པར་ནུས། །ཞེས་ལན་གདབ་བོ། །དེ་ནས་གདོང་གཡོགས་སོ་སོར་བཅིང༌། དེ་ནས་གསང་དབང་གི་སྐབས་ལྟར་དཔའ་བོ་དང་རྣལ་འབྱོར་མ་གཉིས་ཀར་

ཆ 《 ཞ 》 ལྷར་ ཇ བསྐྱེད་དེ། གནས་ལྔ་དང་མཁའ་གསང་བྱིན་གྱིས་བརླབས་ཏེ་སྙོམས་འཇུག་བྱེད་དུ་གཞུག སྐད་ཅིག་མ་ དང་དགའ་བའི་བྱེ་བྲག་བསྟན།ཐིག་ལེ་འཛིན་པའི་འཁྲུལ་འཁོར་བཅའ། དཔེའི་ཡེ་ཤེས་ཉམས་སུ་མྱོང་བ་དང༌། གདོང་གཡོགས་དབྱེ། ཁྱོད་ཀྱིས་དཀྱིལ་འཁོར་ལས་བྷ་གའི་དཀྱིལ་འཁོར་མཐོང༌། ཤེས་རབ་མ་ལ་བརྟེན་ནས་ཡེ་ཤེས་དགའ་བ་བཞིའི་དབང་ཐོབ། སེམས་ཀྱི་དྲི་མ་དགདམ་ཚིག་དངོས་སམ་འོད་ཀྱི་རིགས་མ་བསྟེན་པ་ལ་དབང་ངོ༌། །ཞེས་བརྗོད་དེ། ཐུགས་ཀྱི་རིགས་མས་གང་འདོད་ཀྱི་མིང་གདགས། ཕོ་ཉའི་ལམ་བསྟན་ཏོ། །དབང་བཞི་པ་ཚིག་ཙམ་གྱིས་བསྐུར་ན། བླ་མ་ལ་ཡོན་ དབུལ ༑ དེ་ནས། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང༌། །བདག་ལ་བཀའ་དྲིན་བསྐྱབ་ཏུ་གསོལ། །ཞེས་ལན་གསུམ་དུ་གསོལ་བ་གདབ། ཡང་གདོང་གཡོགས་བཅིངས་ལ། དེ་ནས། ཡེ་ཤེས་འདི་ནི་ཆེས་ཕྲ་ཞིང༌། །རྡོ་རྗེ་སྙིང་པོ་མཁའ་དང་མཚུངས། །རྡུལ་བྲལ་མཐར་སྟེར་ཞི་བ་ཉིད། ཁྱོད་ཀྱི་ཕ་ཡང་ཁྱོད་ཉིད་དོ། །ཞེས་བརྗོད་དེ། སེམས་ཉིད་གཉུག་མ་དང༌། དབང་གསུམ་པའི་ཉམས་སུ་མྱོང་བ་གཉིས། རོ་གཅིག་པར་ཉམས་སུ་ལོངས་ཤིག་ཅེས་ངོ་སྤྲོད་ཅིང་གདམས་སོ། །དེ་ནས་གདོང་གཡོགས་ཕྱེ་ལ།ཁྱོད་ཀྱིས་དཀྱིལ་འཁོར་ལས་དོན་དམ་བྱང་ཆུབ་སེམས་ཀྱི་དཀྱིལ་འཁོར་མཐོང༌། དབང་ལས་ཚིག་ཙམ་ལ་བརྟེན་ནས་བཞི་པ་མཆོག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་དྲི་མ་བག་ཆགས་དང་བཅས་པ་དག ལུས་ངག་ཡིད་གསུམ་མི་ཕྱེད་པ་རྡོ་རྗེ་ལྟ་བུར་བྱས་པ་ཡིན་ནོ། །ཞེས་བརྗོད་ལ། ལམ་བསམ་གྱིས་མི་ཁྱབ་པའི་རིམ་པ་བསྟན་ནོ། །དམ་ཚིག ཁྱོད་ཀྱིས་སྲོག་ཆགས་གསད་པར་བྱ། །ལ་སོགས་པ་དགོངས་ཏེ་གསུངས་པ་མཐའ་དག་གསུང་བ་ལ་དབང་ངོ་ཞེས་བརྗོད་དོ། །ས་མཱཔྟ། སློབ་དཔོན་ནག་པོ་པའི་དཀྱིལ་འཁོར་གྱི་ཆོ་ག་ལ་བརྟེན་ནས་དབང་བཞིའི་ཆོ་ག་མདོར་བསྡུས་པ་རྫོགས་སོ།། །།དེ་ལྟ་བུའི་ཚུལ་གྱིས་དབང་བཞི་བསྐུར་བ་ནི།

ཾ 《 ཞ 》 ཏ སློབ་དཔོན་དུ་འོས་པ་དང༌།ཾསྒྲུབ་པ་པོར་འོས་པ་གང་ཡིན་ཡང་རུང༌། གཅིག་ནས་ཉི་ཤུ་རྩ་ལྔའི་བར་དུ་ཇི་ཙམ་ཡོད་པ་ལ་སྦྱྀན་ཏེ། གསང་བ་སྤྱི་རྒྱུད་ལས། མཁས་པས་སློབ་མ་གཅིག་གམ་གསུམ། །ལྔའམ་ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང༌། །དེ་བས་ལྷག་པའི་སློབ་མ་དག །ཡོངས་སུ་གཟུང་བར་མི་ཤེས་སོ། །ཞེས་གསུངས་སོ། །ཉེར་ལྔ་པོའི་ནང་ནས་སློབ་དཔོན་དུ་འོས་པ་གཅིག་ཡིན་ཏེ། སྤྱི་རྒྱུད་ལས། སློབ་དཔོན་བློ་གྲོས་ཆེན་པོ་ཡིས། །སྔགས་དང་རྒྱུད་རྣམས་འཛིན་པ་པོར།།སློབ་མ་དམ་པ་སྙིང་རྗེ་ཅན། །གཅིག་ནི་ནན་ཏན་བསྐྱེད་དེ་གཟུང༌། །ཞེས་གསུངས་པས་སོ། །དེ་ལྟ་བུའི་སློབ་དཔོན་དུ་འོས་པ་དེས། དཔའ་བོ་ཆེན་པོ་ལ་སོགས་པ་གསོལ་བ་ལན་གསུམ་དུ་གདབ། དབང་གི་སྐབས་དེ་ཉིད་དམ ༑ གཞན་དུ་ཡང་རུང་སྟེ། སློབ་དཔོན་དུ་འོས་པ་དེ་སེང་གེའི་ཁྲིའི་སྟེང་དུ་བཞག མངོན་པར་བྱང་ཆུབ་པ་ལྔའམ། ཆོ་ག་གསུམ་གྱིས་རྡོ་རྗེ་འཆང་ཆེན་པོར་བསྐྱེད། གོ་ཆ་བཅིང༌། ཡེ་ཤེས་པ་དང་རོ་གཅིག་ཏུ་བྱས་ཏེ ༑ སྤྲོས་པ་ལ་དགའ་ན་ཆུའི་དབང་ནས་བརྟུལ་ཞུགས་ཀྱི་བར་དུ་ལྡབས་ལ་བསྐུར་གསུང༌། ཕྱག་ལེན་ནི། འདི་དེ་སངས་རྒྱས་ཐམས་ཅད་ཀྱི། །ཧེ་རུ་ཀ་དཔལ་ཕྱག་ན་བསྣམས།ཁྱོད་ཀྱིས་ཀྱང་ནི་རྟག་ཏུ་བཅང༌། །ཧེ་རུ་ཀ་ དཔལ་བརྟུལ་ཞུགས་བརྟན། །ཨོཾ་སརྦ་ཏ་ཐཱ་ག་ཏ་སིངྔྷི་བཛྲ་ས་མ་ཡ། ཏིཥྛ་ཨེ་ཥ་སྟཾ། ངྷ་ར་ཡ་མི་ཧཱུྃ་ཧ་ཧ་ཧ་ཧོ། ཞེས་བརྗོད་དོ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་བརྗོད་བྱའི་རང་བཞིན་ཅན་གཉིས་སུ་མེད་པའི་རྡོ་རྗེ་ལག་པ་གཡས་པར་བྱིན་ལ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོའི་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག །ཀྱེ་བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཞེས་བརྗོད་དེ་སེམས་ཐུགས་རྡོ་རྗེའི་རང་བཞིན་དུ་བྱིན་གྱིས་བརླབ། འདི་ནི་རྣལ་འབྱོར་མ་ཀུན་གྱི།

།ཤེས་རབ་དབྱངས་ཀྱི་རྗེས་འགྲོར་བཤད། ཁྱོད་ཀྱིས་ཀྱང་ནི་རྟག་ཏུ་བཅང༌། །བྱང་ཆུབ་མཆོག་ཏུ་རྒྱལ་བས་བཞེད།།ཨོཾ་བཛྲ་གྷཎྜེ་ཨཿཨཿཞེས་བརྗོད་དེ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་རྗོད་བྱེད་ཀྱི་རང་བཞིན་ཅན་གྱི་དྲིལ་བུ། ལག་པ་གཡོན་པར་བྱིན་ལ། ཨཿ སྲིད་པ་ངོ་བོ་ཉིད་ཀྱིས་དག །ངོ་བོ་ཉིད་ཀྱིས་སྲིད་བྲལ་བྱས ༑ ༑ རང་བཞིན་དག་པའི་སེམས་ལྡན་པ། །སྲིད་པ་དམ་པ་བྱེད་པར་འགྱུར། །ཞེས་བརྗོད་དེ་ངག་གསུང་རྡོ་རྗེའི་རང་བཞིན་དུ་བྱིན་གྱིས་བརླབ ༑ དེ་ནས་རྡོ་རྗེ་དྲིལ་བུ་སྙིང་གར་བསྣོལ་དུ་བཅུག་ལ། རྡོ་རྗེ་རབ་གནས་རྡོ་རྗེ་ཆེ། །ཆེ་དང་དྲིལ་བུ་ཆེན་པོ་ཟུངས། །དེ་རིང་རྡོ་རྗེ་སློབ་དཔོན་གྱུར ༑ ༑ སློབ་མའི་ཚོགས་རྣམས་བསྡུ་བར་གྱིས། །ལ་སོགས་པ་བརྗོད་ཅིང༌། ལུས་རྡོ་རྗེ་འཆང་ཡབ་ཡུམ་དུ་བསམ་པ་སྐུ་རྡོ་རྗེའི་རང་བཞིན་དུ་བྱིན་གྱིས་བརླབ་པར་བྱའོ། །དེ་ཙམ་གྱིས་རྡོ་རྗེ་སློབ་དཔོན་གྱི་དབང་གི་ངོ་བོ་སྟེ། ཀྱེའི་རྡོ་རྗེ་ལས།ཤེས་རབ་བཅུ་དྲུག་ལོན་པ་ལ། །རྡོ་རྗེ་དྲིལ་བུས་ཡང་དག་འཁྱུད ༑ ༑ ཐབས་དང་ཤེས་རབ་མཉམ་སྦྱོར་ལ། །སློབ་དཔོན་དབང་དུ་བརྗོད་པ་ཡིན། །ཞེས་གསུངས་སོ། །དེ་ནས་དེ་ལ་དཀྱིལ་འཁོར་དང་ལྷའི་དེ་ཁོ་ན་ཉིད་བསྟན་ཞིང༌། བསྙེན་པ་དཀྱིལ་འཁོར་བྱ་བ་ལ་སོགས་པ། རྡོ་རྗེ་སློབ་དཔོན་གྱི་བྱ་བ་རྣམས་ཀྱང་བསླབས་ལ། རྡོ་རྗེ་སློབ་དཔོན་རྗེས་སུ་གནང་བ་སྦྱིན་པར་བྱ་སྟེ།སེམས་ཅན་མཆོག་དེ་ལ་འདི་སྐད་དུའོ། །དེ་རིང་རྡོ་རྗེ་སློབ་དཔོན་གྱུར། །སྔགས་དང་རྒྱུད་རྣམས་འཛིན་འགྱུར་བར ༑ ༑ སངས་རྒྱས་བྱང་ཆུབ་སེམས་དཔའ་དང༌། །ལྷ་རྣམས་ཀུན་གྱིས་བཞེད་པ་ཡིན། །སེམས་ཅན་རྣམས་ནི་རྗེས་གཟུང་ཕྱིར། །དཀྱིལ་འཁོར་ཆོ་ག་བཞིན་དུ་བྲིས། ཁྱོད་ཀྱིས་ནན་ཏན་བསྐྱེད་ནས་སུ། །སྒྲུབ་པ་པོ་རྣམས་སྔགས་ལ་སྦྱོར། །ཞེས་རྗེས་སུ་གནང་བ་བྱིན་ལ། བདག་གི་དོན་ལ་ཆགས་པ་ཐ་མལ་གྱི་འདུ་ཤེས་དང༌། མྱ་ངན་ལས་འདས་པ་ལ་ཆགས་པ་ཉན་རང་གི་འདུ་ཤེས་སྤངས་ལ།

འཁོར་བར་སྣང་བ་འདི་རྨི་ལམ་སྒྱུ་མ་ལྟ་བུར་ཤེས་པའི་ངང་ནས་སེམས་ཅན་གྱི་དོན་རྒྱ་ཆེན་པོ་བསྒྲུབ་པར་གདམས་སོ། །དེ་ནས་དབང་གི་སྐབས་ཡིན་ན་ལྷ་མཆོད་པ་ལ་སོགས་པའི་རྗེས་གནང་རྣམས་སྒྲུབ་པ་པོ་དངཐུན་མོང་དུ་སྦྱིན། སྐབས་གཞན་ཡིན་ན་ཚོགས་ཀྱི་འཁོར་ལོ་རྒྱ་ཆེན་པོ་དང༌། བླ་མ་ལ་ལུས་དང་ལོངས་སྤྱོད་ཐམས་ཅད་སེམས་ཅན་གྱི་དོན་དུ་ལྟོས་པ་མེད་པར་ཕུལ་ལ། གཙོ་བོས་ཇི་ལྟར་བཀའ་སྩལ་པ། །ལ་སོགས་པས་བཀའ་བཞིན་བསྒྲུབ་པར་ཁས་བླང་ངོ་གསུང་ངོ༌། །ཨི་ཐི།། །། ༄༅། མངོན་རྟོགས་ཀྱི་ཊཱིཀ་ཆུང་བཞུགས། ། ཆ 《 ཞ 》 ནག་པོ་གཞུང་དྲུག་སྤྱི་ཡི་རྣམ་གཞག་གོ །ཾ༄༅། །བླ་མ་དམ་པའི་ཞབས་ལ་གུས་པས་ཕྱག་འཚལ་ལོ ༑ ༑ འཁོར་ལོ་སྡོམ་པ་བསྒྲུབ་པའི་ཐབས་འདིའི། བསྐྱེད་རིམ་རྩ་རྒྱུད་རྡོ་རྗེ་མཁའ་འགྲོ་ལ་བརྟེན། རྫོགས་རིམ་སཾ་པུ་ཊིའི་དཔྱིད་ཐིག་ལ་བརྟེན་པའོ ༑ ༑ འདིའི་ཕྱག་འཚལ་བ་ལ་སོགས་པའི་དགོས་པའི་དོན་ལ་སོགས་པའང་སྤྱྀ་དང་འདྲ་བར་ཤེས་པར་བྱའོ། །དེའང་ཡི་དྭགས་གདན་ལ་སོགས་པ་དོན་ཆེན་པོའི་ཡོན་ཏན་གྱི་རྟགས་ཀྱི་སྒོ་ནས་བསྟོད་པའོ། །ཚིག་གི་དོན་ཡང་འདིར་མ་བཀོད་དོ། །བཤད་པར་དམ་བཅའ་བ་ཡང་གཞུང་འདི་ཉིད་དུ་ཤེས་པར་བྱ། མངོན་པར་རྟོགས་པ་ནི། དང་པོ་ཤྲཱི་ཧེ་རུ་ཀ་ཨ་ཧཾ། ཞེས་བརྗོད་ལ་ངག་དག་པར་བྱ་སྟེ།སྙིང་གར་ཧཱུྃ་བསམས་པ་ཙམ་གྱིས་སེམས་ དག དེའི་འོད་ཀྱིས་ལུས་ལྷར་བསམ་པ་ནི་སྐུའི་དག་པའོ། །དེའི་སྙིང་གར་ཧཱུྃ་བསམས་ལ། དེའི་འོད་ཀྱིས་བླ་མ་དང་ཡི་དམ་ལྷ་སུམ་ཅུ་རྩ་བདུན་མདུན་གྱི་ནམ་མཁར་སྤྱན་དྲངས་ལ་ཞབས་ལ་ཕྱག་བྱ། མཆོད་པ་རྣམ་པ་ལྔས་ཀྱང་མཆོད། ཡིད་ཀྱིས་མཆོད་པའང་བྱ། དེ་ནས་གུར་ནས་འབྱུང་བའི་ཚིགས་བཅད་ཀྱིས་རྒྱུན་བཤགས་བྱ། ཚད་མེད་བཞི་འདིར་མི་བཞེད་ཡེ་ཤེས་ཀྱི་ཚོགས་དང༌། སྭ་བྷཱ་ཝའི་སྔགས་ཀྱི་ཆོས་ཐམས་ཅད་སྟོང་པར་བསྒོམས་ཏེ་སེམས་ཙམ་དུ་བྱ། ཤུནྱ་ཏཱའི་སྔགས་ཀྱིས་སེམས་ཉིད་ཀྱང་སྟོང་པར་བྱའོ། །དེ་ཙམ་གྱིས་ནི་རྒྱུ་ཚོགས་གཉིས་བསག་པའོ།

།འབྲས་བུ་ལྷ་བསྐྱེད་པ་ལ་དང་པོར་བསྲུང་བའི་འཁོར་ལོ་ནི། བླ་མའི་ཞལ་ནས། སྟོང་པའི་ངང་ལས་ནཱ་དའོ། །དེ་ལས་ཐིག་ལེ། དེ་ལས་ཟླ་ཚེས། དེ་ལས་ཧ། དེ་ལས་ཞབས་སྐྱེད ཆ 《 ཞ 》 ཀྱུ ཇུ ། དེ་ལྟར་ན་ཧཱུྃ་ངོ༌། །དེ་ལས་པྃ་འཕྲོས་པས་པདྨ ༑ དེ་ལས་རྃ་འཕྲོས་པས་ཉི་མ། ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པའོ ༑ ༑ དེ་ནས་ངག་ཏུ་ཧཱུྃ་བཞི་པ་བརྗོད་ཅིང༌། རྡོ་རྗེའི་ལྟེ་བའི་ཧཱུྃ་ལས་འོད་ཟེར་འབར་བ་ལས། འཕྲོས་པའི་ཁ་གདོང་མ་ལ་སོགས་པ་བརྒྱད་ཀྱི། ཁྭ་གདོང་ལས་ཁྭ་གདོང་མ་གཅིག་སྟེང་དུ་སྤྲོ། ཁྱི་གདོང་ལས་ཁྱི་གདོང་མ་གཅིག་འོག་ཏུ་སྤྲོས་ལ་དེ་དག་གིས་ཕྱོགས་བཅུའི་བགེགས་རྣམས་བཀུག་པར་བསམ། ཡང་ཧཱུྃ་ལས་ཕུར་བུ་དང་ཐོ་བ་སྤྲོས་ཏེ་ཕྱག་གཡས་གཡོན་དུ་གཏད་ལ་གྷ་གྷ་ལ་སོགས་པ་བརྗོད་ཅིང་ཕུར་བུ་བཏབ། དེ་ནས་ཕྱོགས་སྐྱོང་གི་ཕྱོགས་ཀྱི་རོ་རྣམས་ལས་ར་བ། མཚམས་ཀྱི་རོ་རྣམས་ལས་དྲ་བ ༑ སྟེང་གི་ལས་གུར་དང་བླ་རེ། འོག་གི་ལས་རྡོ་རྗེའི་ས་གཞི་བསམ ༑ དེའི་ཕྱི་རོལ་ཏུ་མེ་རི་འབར་བ་བསམ། དེ་དག་གི་དུས་སུ་སྔགས་རྣམས་ཀྱང་བརྗོད་དོ། །དེར་ཆོས་འབྱུང་གི་ནང་དུ་ལེའུ་སུམ་ཅུ་རྩ་གཉིས་པ་ནས་བརྡས་བསྟན་པའི་འབྱུང་བ་རིམ་བརྩེགས་གྱུར་པ་ལས་གཞལ་ཡས་ཁང་དུ་བསམས་ཏེ། འབྱུངབའི་གོ་རིམ་ཀྱང་རླུང་ནས་བསྟན་པ་ནི་ཇི་ལྟར་གནས་པའི་རིམ་པ་ཡིན་ལ། འདིར་ས་ནས་བསྟན་པ་འགྱུར་བའི་གོ་རིམ་ ཡིན་གསུང༌། འབྱུང་བ་རིམ་བརྩེགས་ལས་བྱུང་བའི་གཞལ་ཡས་ཁང་གི་ནང་དུ། སྣ་ཚོགས་རྡོ་རྗེ་དང་པདྨ་བསམ། དེ་སྟེང་དུ་ཨཱ་ལི་ལས་ཟླ་བ ༑ ཀཱ་ལི་ལས་ཉི་མ། དེའི་བར་དུ་ཧཱུྃ་དང་ཨྃ་ལས་རྡོ་རྗེ་དང་གྲི་གུག་ཧཱུྃ་དང་ཨྃ་གིས་མཚན་པའོ། །དེ་དག་ཡོངས་སུ་གྱུར་པ་ལས་རྒྱུའི་རྡོ་རྗེ་འཆང་སྐུ་མདོག་དཀར་པོ། ཡབ་ཡུམ་ཞལ་བཞི་ཕྱག་བཅུ་གཉིས་པའོ། །དེ་ནས་མངལ་སྐྱེས་ཡིན་པས་འབྲས་བུའི་རྡོ་རྗེ་འཆང་དུ་བསྐྱེད་པའི་ཕྱིར། བཅོམ་ལྡན་འདས་ཀྱི་རྡོ་རྗེ་ཧཱུྃ་ལས་རྡོ་རྗེ་ཧཱུྃ་གིས་མཚན་པ།

བུ་གར་བྷྱྃ་གིས་མཚན་པ ༑ ཡུམ་གྱི་པདྨ་སྟོང་པའི་ངང་ལས་ཨ་ལས་པདྨ་ཨས་མཚན་པ་བུ་གར་དྷྱྃ་གིས་མཚན་པའོ། །དེ་ནས་བསྲུབ་པ་དང་སྲུབ་པའི་སྦྱོར་བ་ལས།སྙོམས་ འཇུག་གི་སྒྲས་དེ་བཞིན་གཤེགས་པ་རྣམས་བསྡུས་ནས་བདག་གི་ཞལ་ནས་ཞུགས།སྙིང་གར་འོད་དུ་ཞུ། རྡོ་རྗེའི་ལམ་ལས་ཡུམ་གྱི་པདྨའི་བབས་པ་ལས་ཡབ་ཡུམ་འོད་དུ་ཞུ་བར་བསམ། དེ་ནས་ཐིག་ལེ་ལས་བྱུངབའི་སངས་རྒྱས་རྣམས་ཀྱིས། ཨོཾ་མ་ཧཱ་རཱ་ག་ལ་སོགས་པའི་སྔགས་ཀྱིས་བསྐུལ་བས་ཐིག་ལེ་ལས་ཡིག་འབྲུ་གཉིས་སུ་གྱུར། དེ་ལས་འབྲས་བུའི་རྡོ་རྗེ་འཛིན་པ་བཞེངས་པར་བསམ་མོ། །དེ་ནས་ཞལ་བཞི་པའི་སྔགས་ཀྱིས། ཞལ་བཞི་ཕྲིན་ལས་བཞི་དང༌། དགའ་བ་བཞི་ལ་སོགས་པའི་ངོ་བོར་བྱིན་གྱིས་བརླབ། ངྷརྨ་ངྷཱ་ཏུའི་སྔགས་ཀྱིས་སྐུ་ཐམས་ཅད་འབྲས་བུའི་རྡོ་ རྗེ་འཆང་དུ་བྱིན་གྱིས་བརླབ། དེ་ནི་བསྙེན་པའོ། །ཉེ་བར་བསྒྲུབ་པ་དང༌། སྒྲུབ་པ་ཡང་གོ་སླའོ། །སྒྲུབ་པ་ཆེན་པོ་ནི་ལུས་ཀྱིས་འབར་བའི་ཕྱག་རྒྱ་དང༌། ངག་ཏུ་ཕཻཾ་ཞེས་བརྗོད་དེ། ཡབ་ཡུམ་གཉིས་སྤྱན་དྲངས་ལ་བསྟིམ། དབང་བསྐུར་བ་ཡང་འབར་བའི་ཕྱག་རྒྱ་དང་ཕཻཾ་གྱི་སྒྲས། སངས་རྒྱས་དང་བྱང་ཆུབ་སེམས་དཔའ་རྣམས་སྤྱན་དྲངས་ལ། གསོལ་བ་གདབ་ཅིང་དབང་བསྐུར་བའི་ཡབ་ཡུམ་གཉིས་ཀ་ལ་ཅོད་པན་མི་བསྐྱོད་པ་བསམས་ལ། ཕྱི་ནང་གི་མཆོད་པ་ཅི་རིགས་པས་མཆོད་དེ། མཁའ་གསང་བྱིན་གྱིས་བརླབ་པ་སྔར་བཞིན་ཤེས་པར་བྱའོ། །དེས་ནི་དང་པོ་སྦྱོར་བའོ།། །།ད་ནི་དཀྱིལ་འཁོར་རྒྱལ་མཆོག་ལ། དེ་ཡང་གཙོ་བོའི་ཐུགས་ཀའི་ཧཱུྃ་གི་འོད་ཟེར་གྱིས་བདེ་བར་གཤེགས་པ་ ཆ 《 ཞ 》 ཏ རྣམས་ ཇ སྤྱན་དྲངས།ཾ《 ཞ 》 ཏ ཡབ་ཡུམ་ ཇ གྱི་སྨིན་མཚམས་ནས་ ཆ 《 ཞ 》 ཏ མར་ ཇ ཞུགས། སྙིང་གར་བབས། ལྟེ་བའི་ཨྃ་ལས་འོད་བྱུང་བས་དེ་དག་སྙིང་གར་ཞུ། དེ་ཡང་སྐད་ཅིག་ཙམ་གྱིས་བཞུ། དེ་ཡུམ་གྱི་བྷ་གར་བབས། དེ་ལས་རྟེན་དང་བརྟེན་པ་དུས་གཅིག་ཏུ་བསྐྱེད་དོ། །དེ་ནས་ཡུམ་གྱི་བྷ་གའི་ཡབ་རྡོ་རྗེའི་ལམ་ནས་དྲངས་ལ་ཡབ་ལ་བསྟིམ།

ཡུམ་པདྨ་ནས་དྲངས་ལ་ཡུམ་ལ་བསྟིམ། དེ་ཡང་གཞུང་ལས་དབྱེ་འདོད་ཅེས་པ་དང༌། ཐ་དད་ཅེས་པ་ཡབ་ཡུམ་ཐ་དད་དུ་དྲང་ཞིང་བསྟིམ་པ་ལ་གསུང༌།ཕྱིན་ཅི་ལོག་ཏུ་ངེས་པར་སྦྱར།ཞེས་པ་སྤྱིར་དཀྱིལ་ འཁོར་རྒྱལ་མཆོག་སྤྲོ་བ་ནི་ཡུམ་གྱི་བྷ་ག་ནས་སྤྲོ་བ་ཡིན་པ་ལ། འདི་བཟློག་པ་སྟེ་ཡབ་ཀྱི་ཐུགས་ཀར་དྲངས་ལ། དེ་ནས་སྙིང་པོའི་རྣལ་འབྱོར་མ་བཞི་ནས་དམ་ཚིག་གི་འཁོར་ལོའི་བར་དུ། རང་རང་གི་གནས་ནས་སྤྲོས་ཏེ་ཞར་ལ་ནང་གི་དཀྱིལ་འཁོར་གསལ་གདབ་པ་ཡིན་གསུང༌། དེ་ཡང་མགོ་བོར་པུལླཱེ་ར་མཱ་ལ་ཡ། ལ་སོགས་པའང་ཕྱི་ནངགཉིས་ཀར་ཕྱོགས་གཅིག་ཏུ་བསྟན་ཏེ། ཕྱི་ནི་གཙོ་བོ་ཡིན་ལ། ནང་ནི་ཞར་བྱུང་ཡིན་གསུང་ ༑ དེ་ཡང་ཕྱིར་སྤྲོས་པ་དང་ནང་དུ་ལུས་ལ་བསྒོམ་པ་དུས་མཉམ་གསུང་ ༑ དེ་ཡང་མཁའ་འགྲོ་མ་ནི་གཡས་དང་པོའི་ཕྱག་མཚན་རྡོ་རྗེ་ལ། ལཱ་མཱ་གཡོན་གྱི་དྲིལ་བུ་ལ། ཁཎྜ་རོ་ཧཱ་གཡས་འོག་མ་གླང་ལྤགས་འཛིན་པ་ལ ༑ རཱུ་པི་ནི་གཡོན་འོག་མ་ལ། སྒོ་མ་བཞི་གཡས་པའི་ཕྱག་ལྷག་མ་བཞི་ལ ༑ མཚམས་མ་བཞི་ཕྱག་གཡོན་པའི་ལྷག་མ་བཞི་ལ་བསྒོམ་ཁཎྜ་ཀ་པཱ་ལི་དང༌། རབ་ཏུ་གཏུམ་མོ་ལ་སོགས་པའི་དཔའ་བོ་དང༌། རྣལ་འབྱོར་མ་ནི ༑ སྤྱི་བོ་ལ་སོགས་པའི་ཡུལ་སོ་སོར་བསྒོམ་པ་སྟེ། མི་ཕྱེད་མ་ལ་སོགས་པའི་རྩ་སུམ་ཅུ་སོ་གཉིས། སོ་དང་སེན་མོ་བསྐྱེད་པ་ལ་སོགས་པའི་ཁམས་རྣམས་ནི་དཔའ་བོ་ཉེར་བཞི། པུལླཱི་ར་མཱ་ལ་ཡ་ལ་སོགས་པའི་ཡུལ་ཉེར་བཞི་ནི་སྤྱི་བོ་ལ་སོགས་ཀྱི་ལུས་ཀྱི་ཆ་ཤས་སོ། །དེ་ལྟར་ཕྱི་ནང་གཉིས་གྲུབ་སྟེ་གཅིག་ཏུ་བསྒོམ་གསུང༌། བཅོམ་ལྡན་འདས་ཀྱི་ཞལ་ལ་སོགས་པ་འདི་རྡོ་རྗེ་མཁའ་འགྲོའི་རྗེས་སུ་འབྲང༌། ལོ་ཧི་པ་ཨ་བྷི་ངྷ་ནའི་རྗེས་སུ་འབྲང་གསུང་ངོ༌། །ཡེ་ཤེས་དམ་ཚིག་ཅེས་པ་ལ་སོགས་པས་ལས་རྒྱལ་མཆོག་སྟོན། དེ་ཡང་ཡེ་ཤེས་པ་གཞུག་པ་དང༌། དབང་བསྐུར་བ་དང༌། མཆོད་པ་དང༌། དག་པ་རྗེས་སུ་དྲན་པ་རྣམས་ཏེ། དང་པོ་ནི་ས་བོན་གྱི་འོད་ཟེར་གྱིས་ལྷ་སུམ་ཅུ་རྩ་བདུན་གྱི་འཁོར་ལོ་སྤྱན་དྲངས་ལ།

ཛཿཧཱུྃ་བཾ་ཧོཿལན་ལྔ་བརྗོད་པས་བསྟིམ་གསུང༌། དབང་ཡང༌། དབང་གི་ལྷ་སྤྱན་དྲངས་ལ་གསོལ་བ་བཏབ་པས། དབང་བསྐུར་ཏེ་མཁའ་འགྲོ་མ་ལ་སོགས་པ་བཞི་ལ་མི་བསྐྱོད་པ་ནས་རིན་འབྱུང་གི་བར་གཡོན་སྐོར་དུ། གཞན་རྣམས་དམ་ཚིག་གི་འཁོར་ལོའི་བར་དུ་ཕྱོགས་ཀྱི་ལྷ་རྣམས་ལ་མི་བསྐྱོད་པ་ནས་རིན་འབྱུང་གི་བར་དུ་གཡོན་སྐོར་དུ། མཚམས་རྣམས་གཡས་སྐོར་དུ་རྒྱས་གདབ་སྟེ། འདི་སློབ་དཔོན་བྷུ་རི་པའི་དགོངས་པ་དང་གཅིག་གསུང་ངོ་ ༑ ༑ མཆོད་པ་ཡང་ཕྱིའི་མཆོད་པ་ལྔ་དང༌། ནང་གི་བདུད་རྩི་དང༌། གསང་བའི་མཆོད་པ་ཡུམ་གྱི་བདེ་བ་ཉམས་སུ་བསྟར་བའོ། །དེ་ནས་ལྷའི་རྣམ་པར་ཞེན་པ་སྤང་བའི་ཕྱིར། རྣམ་པ་ལྷ་ལ། ངོ་བོ་བྱང་ཆུབ་ཀྱི་ཕྱོགས་སུ་དག་པ་དྲན་པར་བྱ་སྟེ། དེ་དག་གི་བཤད་པ་ལོ་ཧི་པ་ལྟར་གསུང་ངོ་ ༑ ༑ བར་འདིར་འོག་གི་བཟླས་པ་བྱ་སྟེ་རྩ་སྔགས་དང་སྙིང་པོ་ལ་སོགས་སོ་སོའམ། ལོ་ཧི་པར་གསུངས་པ་ལྟར་བཟླས་ཀྱང་རུང་ངོ༌། །དེ་ནས་དེས་སྐྱོ་ན་རྫོགས་རིམ་བསྒོམ་ལ་གཏོར་མ་གཏང༌། རྫོགས་པའི་རིམ་པ་ཡང་འདིར་བསྟན་པར་བྱས་པ་ཡིན་གྱི། ཇི་ལྟ་བར་བསྒོམ་པའི་དམིགས་པ་རྣམས་དཔྱིད་ཐིག་ཏུ་ཤེས་པར་བྱ་གསུང༌། རྣལ་འབྱོར་བཞི་ལས་མཉམ་གཞག་བསྐྱེད་རྫོགས་གཉིས་ཀྱིས་བསྟན་ནས། གཏོར་མའི་རྣལ་འབྱོར་དང༌། བདུད་རྩི་མྱང་བའི་ཆོ་ག་གཅིག་ཏུ་བསྟན་ཏེ། གཞུང་ཉིད་ན་གསལ་ལོ

༑༑ གཏོརམ་དབུལ་བའི་སྔགས་དང༌། སློབ་དཔོན་འདིའི་ཐུགས་དགོངས་ཀྱི་བསྡུས་པ་འདི་ཀ་ཙམ་མོ་གསུང༌། ཆོ་ག་གསུམ་པ་ནི་སྤྱོད་ལམ་གྱི་དུས་སོ། །ཟས་ཀྱི་རྣལ་འབྱོར་ནི། ཙཎྜཱ་ལཱི་སྤར་བའི་མེའི་ ཆ 《 ཞ 》 ཏ དུར་ ཇ ཁྲོད་དུ་སྙིང་གར་ལྷ་སུམ་ཅུ་རྩ་བདུན་གསལ་གདབ། ཡེ་ཤེས་པ་དགུག་ཅིང་ཞལ་ནས་གཞུག དམ་ཚིག་པ་ལ་བསྟིམ། ལྗགས་ཧཱུྃ་ལས་རྡོ་རྗེར་བསམས་ལ། ནང་གི་སྦྱིན་སྲེག་གི་ཚུལ་དུ་ལོངས་སྤྱོད་དོ། །ནག་པོ་མངོན་རྟོགས་ཀྱི་ཏི་པ་ན་ཨི་ཐི། །ཾ《 ཞ 》 ཏ བླ་མ་ལོ་ཙ་བ་མ་གྱོ་བློ་གྲོས་གྲགས་པས༑ དགུང་ལོ་སུམ་ཅུ་སོ་ལྔ་ནས་བདུན་ཅུ་དོན་ལྔའི་བར་དུ་བདེ་མཆོག་གི་རིམ་གཉིས་བཟླས་པ་དང་བཅས་པ་ཐུན་བཞིར་སྒོམ་པ་མ་ཆག་པ་ཡིན་སྐད། དེ་ཡང་གཞན་དོན་དུ་བསྙེན་པ་བསྐྱེལ་ན་འཁོར་ལོ་རྒྱས་པར་བསྒོམ། རང་དོན་དུ་བསྒོམ་སྐད། རྗེ་བཙུན་ཆེན་པོ་ས་སྐྱ་པས། རང་དོན་གཞན་དོན་གཉིས་ཀའི་ཕྱག་ལེན་མང་དུ་གཟིགས་པས། ཞལ་བཞིའི་སྔགས་དང་མཁའ་མགྲོ་མ་བཞི་གཉིས་སུ་མེད་པར་ཟློས། བཅོམ་ལྡན་འདས་ཀྱི་རྐང་པ་བརྒྱད་པ་དང་སྒོ་མཚམས་མ་བརྒྱད་གཉིས་སུ་མེད་པར་ཟློས་ཀྱིན་གདའ་གསུང་ངོ༌།། །།ཾ༄༅། །སྦྱིན་སྲེག་གི་ཊཱི་ཀ་བཞུགས། ། ༄༅། །ཤྲཱི་ཝན་ ཆ 《 ཞ 》 མཱན་ ཇ གུ་རུ་བྷ་དྲཱ་ཡ་ན་མཿ དངོས་གྲུབ་མ་གྲུབ་པ་གྲུབ་པར་བྱེད་པ་ནི་བསྙེན་པ་ཡིན་ལ། གྲུབ་པ་ ཆ 《 ཞ 》 པའི་ ཇ འབྲས་བུ་མྱུར་དུ་འབྱིན་པར་བྱེད་པ་ནི་སྤྱིན་སྲེག་གོ །དེའི་ཕྱིར་སློབ་དཔོན་གྱི་སྦྱིན་སྲེག་གི་ཆོ་ག་གསུངས་སོ། །དེ་ཡང་ཀླད་ཀྱི་དོན་ཤེས་པར་བརྗོད་ཅིང་བཤད་པར་དམ་བཅའ་བའི་དགོས་དོན་དང༌། བསྡུས་དོན་ནི་སྤྱི་དང་འདྲའོ། །ཡན་ལག་གི་དོན་ནི་ཚིག་དོན་ཏེ། དེའང་བསྟོད་པའམ་ཤིས་པ་བརྗོད་པ་ནི། བཅོམ་ལྡན་འདས་ལ་ཆེ་བའི་ཡོན་ཏན་གྱི་སྒོ་ནས་བསྟོད་པ་ཡིན་ལ། དེ་ནི་ལྐུགས་པ་ལུས་ཀྱི་བརྡ་བྱེད་པ་དང་འདྲ་བར། བཅོམ་ལྡན་འདས་ལ་ཞལ་བཞི་ལ་སོགས་པའི་བརྡས་ཆེ་བའི་ཡོན་ཏན་བརྗོད་པ་སྟེ། དེས་བསྟོད་ཅིང༌།

དེའི་བྱིན་རླབས་ཀྱིས་སྒྲུབ་པ་པཽ་ལ་ཤེས་པར་མཛོད་ཅིག་པའོ། །དེའང་ཞལ་བཞིའི་དག་པ་ནི་ཐ་མལ་པའི་དུས་ན་འབྱུང་བ་བཞི་དག་པའོ། །ཀུན་རྫོབ་ཀྱི་དག་པ་ཚད་མེད་པ་བཞི་དང༌། ཕྲིན་ལས་བཞི་དག་པའོ། །དོན་དམ་པའི་དག་པ་རྣམ་པར་ཐར་པའི་སྒོ་བཞིའོ ༑ ༑ སྤྱན་གསུམ་ནི་དུས་གསུམ་གྱི་དངོས་པོ་མཁྱེན་པའོ། །དབང་ཆེན་ཞེས་བྱ་བ་ལ་སོགས་པས་ཀྱང་ཐ་མལ་གྱི་དག་པ་བསྟན་ཏོ། །ཕྱག་གཉིས་བགེགས་ཀྱི་ལྤགས་པ་འཛིན་ཞེས་བྱ་བ་ནི། སྔོན་བཅོམ་ལྡན་འདས་ཀྱིས་བགེགས་ཀྱི་རྒྱལ་པོ་བི་ནཱ་ཡ་ཀ་ཞེས་བྱ་བ། ཕ་སྲིན་པོ་མ་ཀླུ་ཡིན་པས་གདུག་པ་ཆེ་བས་སེམས་ཅན་ལ་ཤིན་ཏུ་གནོད་པ་ལ། སངས་རྒྱས་ཀྱིས་མི་གཡོ་བར་སྤྲུལ་ཏེ་མགོ་བཅད་པས། མས་ས་འོག་རིམ་པ་བདུན་དུ་ཁྲིད་དེ་ཞང་པོ་ཀླུ་ལས་མགོ་བླངས་པས། ཀླུ་གླང་པོའི་མགོ་ཅན་ཤི་བ་དང་ཕྲད་དེ། དེའི་མགོ་བོ་འབྱར་རྩིས་བཏགས་པས་ཡང་མི་འགུལ་བར་གྱུར་ཏོ ༑ ༑ ཡང་དེ་གདུལ་བའི་ཕྱིར་ལྷ་མོ་འོད་ཟེར་ཅན་འཁོར་བཅུ་གསུམ་དང་བཅས་པས་ཁབ་སྐུད་ཐོགས་པ་སྤྲུལ་ཏེ། ཁ་དང་མིག་བཙེམས་སོ། །དེ་ལྟར་གནོད་པའི་བགེགས་བཅོམ་པའི་རྟགས་སུ། ཕྱག་གཉིས་ཀྱིས་གླང་པོ་ཆེའི་ལྤགས་པ་འཛིན་པའོ། །ནང་དུ་གླང་པོ་ཆེའི་ལྤགས་པས་རྨོངས་པའི་གླང་པོ་དལ་བར་མཚོན་པའོ། །ཕྱག་མཚན་གཞན་བརྒྱད་ནི་ལོ་ཧི་པ་དང་མཐུན ༑ བསྲུང་ཞེས་པ་ནི། ཕྱིའི་བར་ཆད་བགེགས་བདག་བི་ནཱ་ཡ་ཀ་ལ་སོགས་པ་དང༌། ནང་གི་འབྱུང་བ་དང༌། གསང་བའི་བགེགས་རྟོག་པ་ངང་ལས་སྲུངས་ཤིག་པའོ་གསུང༌། དེ་ཡང་བདེ་མཆོག་གི་བསྲུང་ཞེས་པ་དང་སྦྱར་ཏེ་དེའི་ཁྱད་པར་གྱི་ཆོས་ནི་སྔོ་དང་ཞེས་པ་ལ་སོགས་པའོ ༑ ༑ བཤད་པར་དམ་བཅའ་བ་ནི་བཤད་ཅེས་སྦྱར། གང་གིས་ན་ནག་པོ་པ་བདག་གིས། གང་བཤད་ན་སྦྱིན་སྲེག་གི་རིམ་པ། གང་གི་ཕྱིར་ན་སེམས་ཅན་ལ་ཕན་ཕྱིར། གང་ལ་བརྟེན་ནས་བཤད་ན། ཐོགས་མར་བདེ་མཆོག་ཅེས་སོ། །གཞུང་གི་དོན་ལ་གསུམ་སྟེ། སྦྱིན་སྲེག་གི་དུས་དང༌། དགོས་པ་འཐད་པ་དང་བཅས་པ་བསྟན་པ་དང༌།

སྦྱིན་སྲེག་གི་ལུས་རྣམ་པར་བཞག་པའི་ཚུལ་གྱིས་གཞན་གཞུང་ལ་ཟུར་ཟ་བར་བསྟན་པ། ཡན་ལག་རྒྱས་པར་བཤད་པའོ། །དེ་ལ་དུས་ནི་གཞན་དོན་དུ་བྱེད་ན་དབང་དང་རབ་གནས་ལ་སོགས་པའི་དུས་སུ་དཀྱིལ་འཁོར་གྱི་ལྷ་མཉེས་པའི་ཕྱིར་དང༌།རང་དོན་དུ་དངོས་གྲུབ་སྒྲུབ་པའི་ ∶ དོན་དུ་ ཆ 《 ཞ 》 དུས་སུ་ ཇ བྱེད་པ་སྟེ། འབྲས་བུ་མྱུར་དུ་འབྱིན་པའི་ཐབས་སོ། །གཉིས་པ་ནི་བླ་མེད་ནང་ཕྱིའི་སྟེ་ཞེས་པ་ལ་སོགས་པ་སྟེ། བླ་ན་མེད་པའི། ནང་གི་ཕྱིའི་སྦྱིན་སྲེག་སྟེ། སློབ་དཔོན་ནི་རྣམ་པར་དབྱེ་ན་གསུམ་དུ་འདོད་ལ། གཞན་ནི་ཞི་བའི་སྦྱིན་སྲེག་ལ་སོགས་པ་བཞི་རུ་འདོད་དེ། ནང་དང་བླ་མེད་མ་བཏགས་པའོ། །དེ་ལ་བླ་མེད་ཅེས་པ་ལ་སོགས་པས་ཡན་ལག་རྒྱས་པར་དབྱེ་བ་སྟོན་པ་ལས། དང་པོར་བླ་ན་མེད་པའི་སྦྱིན་སྲེག་སྟོན་ཏེ། དེ་ཡང་རབ་གྲགས་ཡིན། ཞེས་བྱ་བའི་བར་གྱིས་ནི་བླ་ན་མེད་པའི་སྦྱིན་སྲེག་དངོས་སྟོན་ཏེ། རང་བཞིན་གྱིས་རྣམ་པར་དག་པའི་སེམས་ལ་གློ་བུར་གྱི་དྲི་མ་རྣམས་ཐིམ་ཞིང༌། དྭངས་པའམ་ཟད་པར་གྱུར་པ་སྟེ། སེམས་གཉུག་མའི་ཡེ་ཤེས་རྟོགས་པའོ། །པདྨ་ཞེས་བྱ་བ་ལ་སོགས་པ་ནི་དེ་དག་ དང་རྗེས་སུ་མཐུན་པའི་མཚོན་བྱེད་ལ་ཡང་བླ་ན་མེད་པའི་སྦྱིན་སྲེག་ཏུ་བསྟན་ཏེ། དེ་ལ་གསུམ། རང་ལུས་ཐབས་ལྡན་ལྟར་བཤད་པ་དང༌། ཡེ་ཤེས་ཀྱི་ཕྱག་རྒྱ་ལྟར་བཤད་པ་དང༌། ཐ་མལ་ ཆ 《 ཞ 》 ཏ ལས་ ཇ ཀྱི་ཕྱག་རྒྱ་ལྟར་བཤད་པའོ། །དང་པོ་ནི། དབང་པོ་རབ་ཀྱིས་རང་ལུས་ཐབས་ལྡན་བསྒོམ་པའི་དབང་དུ་བྱས་ནས། པདྨ་ཞེས་པ་སྤྲུལ་པའི་འཁོར་ལོ། རྡོ་རྗེ་ཞེས་པ་དེར་གཏུམ་མོའི་མེ་སྦར་བ་ལས། སྤྱི་བོའི་ཧཾ་ལས་བྱང་སེམས་གཤེར་བ་དང༌། དྲོ་བའི་རང་བཞིན་མགྲིན་པར་ཕབ། དེ་ནས་ཀྱང་སྙིང་གའི་ཆུ་ཤིང་གི་མེ་ཏོག་ལྟ་བུར་ཕབ་པ་ནི་རྡོ་རྗེ་ཞེས་སོ། །ས་བོན་བསྲེགས་པས་དེ་ལས་ཀྱང་ལྟེ་བར་ཨོཾ་དུ་ཕབ་པའོ། །བླ་མེད་གནས་ཞེས་པ་ཚོར་བ་བདེ་བ་སྐྱེ་བ། དེས་ཕུང་པོ་སོགས་ཀྱི་རྟོགས་པ་འཇོམས་པའོ།

།ཡེ་ཤེས་མེ་ནི་སྐྱེས་གྱུར་པས། །ཞེས་པ་སེམས་རང་བཞིན་གྱིས་རྣམ་པར་དག་པ་རྟོགས་པ་སྐྱེ་བས་བླ་ན་མེད་པའི་སྦྱིན་སྲེག་དངོས་སྐྱེའོ། །འདིའི་བཤད་པ་འོག་མ་གཉིས་ལའང་འདྲ་བར་ཤེས་པར་བྱའོ། །གཉིས་པ་དབང་པོ་འབྲིང་གིས་ཡེ་ཤེས་ཀྱི་ཕྱག་རྒྱ་བསྒོམ་པའི་དབང་དུ་བྱས་ན། པདྨ་ཞེས་པ་ཡེ་ཤེས་ཀྱི་ཕྱག་རྒྱ་ཕག་མོར་བསམས་པའི་པདྨ་ཨ་ལས་པདྨ་འདབ་མ་བརྒྱད་པར་བསྐྱེད་དེ། ཟེ་འབྲུ་ལ་ཨོཾ་དགོད་པའོ། །རྡོ་རྗེ་ཞེས་པས་ཡབ་ཧེ་རུ་ཀར་བསམ་པའི་གསང་གནས་ཧཱུྃ་ལས་རྡོ་རྗེར་བསྐྱེད་པའོ། །དེ་ནས་རླུང་ཕྱིར་འགྲོ་བ་ཐ་མལ་པར་བཏང་ལ། ནང་དུ་འཇུག་ན་སྙིང་གའི་ཧཱུྃ་མར་ཕུལ་ཏེ། རྡོ་རྗེའི་རྩེ་མོར་བསམ། དེ་ནས་ཡུམ་གྱི་པདྨའི་ཨྃ་གི་ཐིག་ལེ་དམར་པོ་དང༌། ཡབ་ཀྱི་ཧཱུྃ་གི་ཐིག་ལེ་དཀར་པོ་ཕྲད་པར་བསམས་ལ། རྡོ་རྗེ་དང་པདྨ་བསྲུབས་པར་བསམ་མོ། །དེས་བདེ་བ་སྐྱེས་ཏེ་བོགས་དབྱུང་དགོས་པའི་བདེ་བ་ཁོལ་བུར་སྐྱེ་བའམ་རྩོལ་བ་མི་དགོས་པར་ལུས་མཐའ་དག་ལ་སྐྱེ་བ་སྟེ། བོགས་དབྱུང་དགོས་ན་ཡང་འཇམ་རླུང་དང༌། རྩུབ་རླུང་གཉིས་ཡོད་གསུང་ངོ་ ༑ ༑ དེ་ལྟར་བྱས་པས་དང་པོར་ཚོར་བ་བདེ་བ་སྐྱཻ། དེ་ནས་མི་རྟོག་པའི་བདེ་བ་སྐྱེ་གསུང༌། དེ་ནི་བླ་མེད་གནས་ཐོབ་ཅེས་པའོ། །ལྷག་མའི་ཚིག་དོན་སྔ་མ་དང་འདྲའོ། །གསུམ་པ་ལྟར་ན། པདྨ་ཞེས་པ་ལ་སོགས་པས་ལས་ཀྱི་ཕྱག་རྒྱ་ཕག་མོ་ལ་སོགས་པར་བསྐྱེད་པའི་པདྨ་བྱིན་གྱིས་བརླབ་པའོ། །རྡོ་རྗེ་ལ་སོགས་པ་ནི་ཡབ་ཀྱི་རྡོ་རྗེ་བྱིན་གྱིས་བརླབ་པའོ ༑ ༑ ས་བོན་བསྲེག་པ་ནི། ས་བོན་ཕབ་ལ་བཟློག་པ་སྟེ། དེ་ཡང་ཞག་གསུམ་ཕྲག་ལྔ་སྟེ་བཅོ་ལྔར་རླུང་སྦྱངས་ན། ཐིག་ལེ་དབབ་བཟློག་ཅི་དགར་འབྱུང༌། དེས་ཡང་ཚོར་བ་བདེ་བ་དང༌། མི་རྟོག་པའི་བདེ་བ་འབྱུང་སྟེ། དེ་ནི་བླ་མེད་གནས་ཐོབ་ཅེས་པའོ། །བླ་ན་མེད་པའི་སྦྱིན་སྲེག་ནི། ཕུང་པོ་ཞེས་པ་རྐང་པ་གཉིས་དང༌། ཡེ་ཤེས་ཞེས་པ་འོག་གི་རྐང་པ་གཉིས་ཏེ། ཤློ་ཀ་གཅིག་གིས་བསྟན་ཏོ།

།དེ་ནས་ཡང་ཞེས་པ་ལ་སོགས་པས་ནང་གི་སྦྱིན་སྲེག་རང་གི་འདོད་པ་དང༌། སློབ་དཔོན་གཞན་གྱི་བཞེད་པ་མཐུན་པར་ཐུན་མོང་དུ་བསྟན་པ་ལས། དེ་ཡང༌། རང་གི་ལྷ་ཞེས་པ་རྐང་པ་གཉིས་སྦྱར་ཏེ། ཁ་ཟས་སྦྱང་བ་བདུད་རྩི་མྱང་བ་ལྟར་བྱས་ལ། དེ་ནས་རང་ཉིད་ཕྱིའི་ཧེ་རུ་ཀ་ཡབ་ཡུམ་དུ་བསམས་ཏེ། ལྟེ་བའི་ཨྃ་ལས་སྦར་བའི་མེ་སྙིང་ག་ན་ཡར་འབར་བའི་ཁྲོད་དུ་དཀྱིལ་འཁོར་གྱི་ ཆ 《 ཞ 》 དུ་ ཇ ལྷ་རྣམས་གསལ་བར་བསམས་ལ།ལག་པ་གཉིས་བླུགས་གཟར་དང་དགང་གཟར་དུ་བྱས་ཏེ་སྙིང་གའི་དཀྱིལ་འཁོར་མཆོད་པའོ། །དེ་ལ་དགོས་པ་ཅི་ཡོད་ཅེ་ན། ཚིག་གོང་མ་དང་སྦྱར་ཏེ། ཉོན་མོངས་པའི་གདུང་བ་ ∶ བཞི་ ཆ 《 ཞ 》 ཞི་བ་ ཇ དང༌། འོག་གི་སྐྱེ་བའི་ལས་ཞེས་པ་ ཆ 《 ཞ 》 ཏ ལས་ ཇ ལས་ཀྱང་གྲོལ་བའི་དགོས་པ་ཡོད་གསུང་སྟེ། རེས་ནི་སྔོན་ལ་ལས་བླངས་ནས་དེ་གང་ལས་བྱུང་ན། ཉོན་མོངས་པ་ལས་བྱུང་བས་ཞེས། ཉོན་མོངས་པ་ཕྱིས་སྦྱང་བ་ལ་ཡང་མཛད་དོ། དེར་མ་ཟད་ཏིང་ངེ་འཛིན་རྒྱས་ཞེས་པ་དང༌།ཚེ་འཕེལ་ཞེས་སྦྱར་ནས། ཏིང་ངེ་འཛིན་སྐྱེ་བ་དང༌། ཡོན་ཏན་གོང་ནས་གོང་དུ་རྒྱས་པར་འགྱུར་བའོ། །དེ་བས་ན་ནང་གི་སྦྱིན་སྲེག་བྱ་ཞེས་པའོ། །དེ་ལྟར་དོན་གསུམ་གྱིས་ནང་གི་སྦྱིན་སྲེག་བསྟན་ཏོ། །ཇི་ལྟར་ཞེས་བྱ་བ་ལ་སོགས་པས་ནི་ཕྱི་ནང་གི་སྦྱིན་སྲེག་ཐམས་ཅད་ཀྱི་དུས་དང༌། ངེས་པའི་ཚིག་ཐུན་མོང་དུ་མཚམས་སྦྱར་བའི་སྒོ་ནས་བསྟན་གསུང།ནང་གཅིག་པུར་གསལ་བ་འདྲའོ།།ད་ནི་ཕྱིའི་སྦྱིན་སྲེག་ལ། རིགས་ལྔ་ཞེས་པ་ཐ་མལ་པའི་བྲམ་ཟེ་ལ་སོགས་པའི་རིགས་ལྔའམ། རྡོ་རྗེ་རིགས་ལ་སོགས་པའི་དབང་དུ་བྱས་ནས་ཐབ་ལྔའོ ༑ ཁྲུ་གང་ཞེས་པ་ལ་སོགས་པ་ནི་ལས་བཞི་ཀ་ལ་ ∶ མཐུན་ ཆ 《 ཞ 》 ཐུན་མོང་དུ་ཚད་ ཇ གསུངས་པའོ། །སོར་བཞིའི་ཁ་ཁྱེར་ནི། ཐབ་ཁྲུ་གང་པ་ལ་ཡིན་ཏེ ༑ དེ་བཞིན་དུ་ཐབ་ཀུན་ལའང་རང་གི་ལྔ་ཆས་ཅུང་ཟད་དམན་པ་རེ་གོ་བར་བྱའོ། །རང་གི་ཁ་ཁྱེར་ཞེས་པ་ཐབ་ཁྲུ་གང་ལ་མུ་རན་གྱི་ནང་དུ། སོར་བཞི་དོར་བ་སྟེ། ལས་ཀྱི་བྱེ་བྲག་གི་ཟླུམ་པོ་དང་གྲུ་གསུམ་ལ་སོགས་པ་ལ་རང་གི་དབྱིབས་བཞིན་ནོ།

།མདོར་ན་ལས་གང་གི་ཐབ་ཡིན་ཀྱང༌། དབུས་སུ་པདྨ་འདབ་བརྒྱད་ལྟེ་བ་དང་བཅས་པའི་ལྟེ་བ་ལ་བཅོམ་ལྡན་འདས་ཡབ་ཡུམ་གྱི་མཚན་མ་རྡོ་རྗེ་དང་གྲི་གུག་བྲི། ཕྱོགས་བཞིའི་འདབ་མ་ལ་འཁོར་ལོ་དང༌། རིན་ཆེན་དང༌། པདྨ་དང༌། སྣ་ཚོགས་རྡོ་རྗེས་མཚན་པའི་ཁ་ཊྭཱཾ་ག་བཞི་ཤར་ནས་གཡས་སྐོར་དུ་བྲི། མཚམས་ཀྱི་འདབ་མ་བཞི་ལ་བུམ་པའི་སྟེང་དུ་ཐོད་པ་བདུད་རྩིས་གང་བ་བཞི་བྲི་བར་དོན་གྱིས་ཤེས་སམ་གསུང་ ༑ ཕར་འགྱེད་པའི་ཁ་ཁྱེར་ལ་པདྨའི་འདབ་མ། ཕར་སོར་བཞི་རྩིག་པའི་མུན་རན་ལ་གྲི་གུག་གི་ར་བ་བྲི། དེའི་ནང་ལོགས་ལ་ཡང་པདྨའི་ཕྲེང་བ་བྲི་བར་བྱ་སྟེ། བདེ་ཆེན་གྱི་འཁོར་ལོའོ། །དེའི་ཕྱིར་རོལ་དུ་ལས་དང་མཐུན་པའི་ཁ་ཁྱེར་ ཆ 《 ཞ 》 ཏ རྒྱར་ ཇ སོར་བཞི་པ་དཔངས་སུ་སོར་གཉིས་པའོ ༑ ༑ འདི་ནས་ལས་སོ་སོའི་ཁ་དོག་དང་མཚན་མ་དབྱེ་སྟེ། ཁ་དོག་ནི་ཞི་བ་ལ་དཀར་པོ་ལ་སོགས་པའོ། །མཚན་མ་ནི་ཞི་བ་ལ་རྡོ་རྗེ་ཁ་ཟུམ་པ ཆ 《 ཞ 》 ཏ དཀར་པོཾ༑ རྒྱས་པ་ལ་རིན་པོ་ཆེཾ《 ཞ 》 ཏ སེར་པོཾ། དབང་ལ་པདྨ། དྲག་པོ་ལ་རྡོ་རྗེ་གདེངས་པའི་ཕྲེང་བའོ། །དེའི་ཕྱིར་རོལ་དུ་འཁོར་ལོ་གསུམ་ལ་ལྷའི་མཚན་མ་ཁ་ཊྭཱཾ་ག་དང་གྲི་གུག་རེའམ། རྡོ་རྗེ་པདྨ་འཁོར་ལོ་གྲི་གུག་གང་རུང་བ་བྲིའོ། །སྒོ་མ་བཞི་ལ་ལྕགས་ཀྱུ་སོགས། མཚམས་མ་བཞི་ལ་གྲི་གུག་རེ་རེ་བྲི། དེ་ནས་སྒོ་ཚོགས་རྟ་བབས་དང་བཅས་པའི་ཕྱི་རོལ་དུ་ དུར་ཁྲོད་དང༌། ཁོར་ཡུག་ལ་ཚངས་པ་ལ་སོགས་པའི་པདྨ་ལ་སོགས་པའི་ཕྱག་རྒྱ་ཉི་ཤུ་དགོད་དོ། །དེའི་མཐར་རྡོ་རྗེའི་ར་བ་མེ་འབར་བ་དང་བཅས་པའི་མཚམས་བཞིར་ཟླ་བ་ཚེས་པ་ལ་གནས་པའི་རྡོ་རྗེ་ཕྱེད་པ་བྲིའོ ༑ ༑ དེ་ཡང་ཐབ་དང་ཁ་ཁྱེར་དང༌། མུ་རན་དང༌། ལས་ཀྱི་ཁ་ཁྱེར་རྣམས་ཀྱི་ལས་དང་མཐུན་པའི་མདོག་ཡིན་ལ། དཀྱིལ་འཁོར་དང་ལྷའི་མཚན་མ་རྣམས་ནི་དཀྱིལ་འཁོར་གྱི་ཆོ་གའི་བྲི་བའི་ཚུལ་ལྟར་ཡིན་ཞིང༌། འབྱུང་པོའི་ཁོར་ཡུག་ནི་ཕྱོགས་ཀྱི་མདོག་གམ་ཇི་ལྟར་མཛེས་པའང་བྱ་གསུང་ངོ༌། །ཐབ་ཀྱི་དབངདུ་བྱས་པའོ།

།ཡམ་ཤིང་ཞེས་པ་ལ་སོགས་པས ༑ ཡམ་ཤིང་དང༌། བུད་ཤིང་དང༌། བསྲེག་རྫས་རྣམས་རྒྱས་པར་འདིར་མི་བརྗོད་པར་བསྟན། མན་ངག་རིམ་པ་དག་ཅེས་པ་ལ་སོགས་པའི་དོན་ ཆ 《 ཞ 》 ཚུལ་ ཇ གྱིས། ཐབ་འདུས་བྱས་པའི་རྗེས་ལ་རྫས་རྣམས་བསོགས་ཏེ་དགྲམ་པར་ཤེས་པར་བྱའོ། །དེ་ནས་སློབ་དཔོན་ཞེས་པ་ལ་སོགས་པས་སྒྲུབ་པ་པོ་བདག་ཉིད་ཆས་སུ་འཇུག་པ་ལ་སོགས་པ་བསྟན་ནོ། །དེ་ནས་རང་གི་ལྷ་ཞེས་བྱ་བ་ལ་སོགས་པ་ནས་བདག་ཉིད་དབུ་རྒྱན་གྱི་ལྷ་དྲན་པའི་བར་དུ་བྱ་ཞིང༌། མཐར་ལྷ་བསྡུས་ཏེ་དཔའ་བོ་གཅིག་པའི་ང་རྒྱལ་གྱིས། སྲུང་འཁོར་བྱ་བ་ལ་སོགས་པ་དཀྱིལ་འཁོར་ཆོ་ག་དང་འདྲ་གསུང་ངོ༌། །དེ་ནས་བར་འདིར་མཆོད་རྫས་དང༌།བསྲེག་རྫས་རྣམས་བསང་བ་དང༌།སྔགས་ཀྱི་བྱིན་གྱིས་བརླབས་ཏེ་སོ་སོར་དགོད་པ་ལ་སོགས་པར་འབྱུང༌། ཤིང་བརྩེགས་ཏེ་མེ་སྤར་བ་ལ་སོགས་པའང་འབྱུང་སྟེ། དེ་གཞུང་གིས་ནི། འོག་ནས་མཆོད་ཡོན་ཞེས་པ་ལ་སོགས་པས་བསྟན་ཏེ། འོག་མའི་དོན་ཡར་ལེན། ཚིག་བླང་ ཆ 《 ཞ 》 ཏ བ་ ཇ མི་གསུང༌། ཡི་གེ་ཧཱུྃ་ཞེས་པ་ལ་སོགས་པས་དེ་ནས་ཐབ་བསྐྱེད་པ་དང༌།མེ་ལྷའི་དམ་ཚིག་སེམས་དཔའ་བསྐྱེད་པ་ལ་སོགས་པ་བསྟན་ཏེ། དེ་དག་གི་ལག་ཏུ་བླང་བའི་མངོན་རྟོགས་ནི་བླ་མའི་ཞལ་ལས་ཤེས་ལ། ཚིག་དོན་ནི་ ཆ 《 ཞ 》 ཏ གཞུང་ ཇ ཉིད་དུ་གསལ་ལོ། །དེ་ནས་མཆོད་ཡོན་ཞེས་པ་ལ་སོགས་པས་སྲུང་བའི་འཁོར་ལོའི་རྗེས་ལ་འབྲངས་ཏེ་སྔར་བརྗོད་ཟིན་ཏོ། །དེའི་དབུས་ཞེས་བྱ་བས་སྔར་གྱི་དམ་ཚིག་པའི་མེ་ལྷ་བསྐྱེད་པའི་རྗེས་ལ་ཡེ་ཤེས་པ་དགུག་གཞུག་བྱ་བར་འབྲེལ་ཏོཾ《 ཞ 》 ཏེཾ༑ ༑ དེ་ནས་མཆོད་ཡོན་གྱི་སྣོད་བླང་ཞེས་སྤྱན་དྲངས་ཏེ་བཞུགས་པ་ལ་མཆོད་པ་བྱ་བར་འབྲེལ་ཏོཾ《 ཞ 》 ཏེཾ། །ཡང་དགུག་གཞུག་བྱས་ཏེ་མཆོད་པ་དབུལ་གསུང༌། དེ་ནས་འཁོར་ལོ་ཞེས་བྱ་བ་ལ་སོགས་པས་མེ་ལྷ་ལ་སྐུ་གསུང་ཐུགས་བྱིན་གྱིས་བརླབ་པ་དང༌། གོ་ཆ་དགོད་པ་བསྟན། དེ་ནས་མཁའ་འགྲོ་མ་ལ་སོགས་པས་དབང་བསྐུར་ཏེ། ལས་དང་རྗེས་སུ་མཐུན་ པ་

ཆ 《 ཞ 》 པའི་ ཇ ཅོད་པན་བསམ་པ་བསྟན། དེ་ལྟར་འབར་བར་ཤེས་ཞེས་པ་ལ་སོགས་པས་དགང་བླུགས་ཕུལ་ཏེ། མེ་པྲ་བལྟས་ནས་བགེགས་ཡོད་ན་མདའ་ལ་སོགས་པས་བསྲུང་བ་བསྟན། དེ་ནས་མེ་ལས་ཞེས་པ་ལ་སོགས་པས་མཆོད་པ་སྔོན་དུ་བྱས་ཏེ་བསྲེག་རྫས་དབུལ་བའི་རིམ་པ་ལ་སོགས་པ་བསྟན་ནོ། །མཐར་འཐོར་འཐུང་དང་མཆོད་ཡོན་བྱས་ལ། མེ་ལྷ་འབར་བར་བསྟིམ་པ་བྱས་ཏེ། དེ་ཡན་ཆད་ནི་འཇིག་རྟེན་པའི་མེ་ལྷ་མཆོད་པའི་ཆོ་གའོ ༑ ༑ དེ་ནས་ཞེས་བྱ་བ་ལ་སོགས་པས་འཇིག་རྟེན་ལས་འདས་པའི་མེ་ལྷ་སྟེ་བཅོམ་ལྡན་འདས་མཆོད་པའི་ཆོ་ག་སྟོན་ ∶ པའམ།ཾ《 ཞ 》 པ་ལ ཇ དང་པོར་ཐབ་ཏུ་དམ་ཚིག་པ་མངོན་པར་བྱང་ཆུབ་པ་ལྔ་སོགས་ཀྱིས་བསྐྱེད་པ་ལ ༑ དེ་ནས་ཡེ་ཤེས་པ་སྤྱན་དྲངས་ལ་མཆོད་ཡོན་དང་ཞབས་བསིལ་སྔོན་དུ་འགྲོ་བས་མཆོད་དེ་དགུག་གཞུག་བྱ་བ་བསྟན་ཏོ།།དེ་ནས་སྐུ་གསུང་ཐུགས་དང་གནས་ལྔ་བྱིན་གྱིས་བརླབ་པ་དང༌། གོ་ཆ་དགོད་པ་བླ་མའི་མན་ངག་གིས་ཤེས་པར་བྱའོ། །དེ་ལྟར་སྔ་མ་བཞིན་ཞེས་བྱ་བ་ལ་སོགས་པས་དབང་བསྐུར་བའི་བསྟན། ཡེ་ཤེས་སེམས་དཔའ་ཞེས་པ་ལ་སོགས་པས། སེམས་དཔའ་སུམ་བརྩེགས་སུ་བསམ་པ་བསྟན་ཏོ། །ཡེ་ཤེས་པ་མཆོད་པའི་གོ་རིམ་དང༌། མཐར་གཤེགས་པའི་རིམ་པ་དང༌། ཡང་མེ་ལྷ་མཆོད་པའི་རིམ་པ་ནི། བླ་མའི་གདམས་པ་ལས་ཤེས་པར་འགྱུར་བས་འདིར་མ་སྤྲོས་སོ། །ཚིག་གི་དོན་རྣམས་ནི་གཞུང་ཉིད་ན་གསལ་ལོ། །སྦྱིན་སྲེག་ས་མཱཔྟ

༑ ཨི་ཐི།། །།༄༅། །སྦྱིན་སྲེག་ལག་ལེན་བཞུགས། ། ༄༅། །ཀྲྀཥྞ་ཨཱ་ཙརྱས་མཛད་པའི་སྦྱིན་སྲེག་གི་ཆོ་ག་ལ་འདི་ལྟར་གོ་བར་བྱ་སྟཻ། གང་ཟག་གི་བློའི་བྱེ་བྲག་གིས་ཆོ་ག་རྒྱས་འབྲིང་བསྡུས་པ་གསུམ་དུ་ཤེས་པར་བྱ། རྒྱས་པ་ལ་ཡང་ལས་བཞིའི་ ∶ བྱེ་བྲག་གིས་ ཆ 《 ཞ 》 སྦྱིན་སྲེག་གི་ ཇ ཐབ་ཁུང་བཞི་ ཆ 《 ཞ 》 ཏ གང་ ཇ ཡིན་ཡང་ཞི་བ་ལྟ་བུ་གཅིག་གི་དབང་དུ་བྱ་ནས། འདི་ལྟར་ཤེས་པར་བྱ་སྟེ། དེ་ཡང་ཐབ་ཁྲུ་གང་ལ་ཟབས་སུ་ཁྲུ་ཕྱཻད་བརྐོ། ཁ་ཁྱེར་སོར་བཞི་དོར་བའི་ཕྱི་རོལ་ཏུ་རྒྱ་དང་དཔངས་སུ་སོར་བཞི་པའི་མུ་རན་བརྩིག དེའི་ཕྱི་རུ་ལས་དང་མཐུན་པའི་ཁ་ཁྱེར་རྒྱར་སོར་བཞི་དང༌། དཔངས་སུ་སོར་གཉིས་པ་བྱ ༑ དེའི་ཕྱི་རོལ་དུ་འཁོར་ལོ་གསུམ་སྒོ་ཚོགས་དུར་ཁྲོད་ཁོར་ཡུག་ ཆ 《 ཞ 》 ཏ བསྲུང་འཁོར་ ཇ ཟླ་ཚེས་རྡོ་རྗེ་དང་བཅས་པ་བྲི་སྟེ་གཞན་དུ་རྒྱས་པར་བསྟན་ཡོད་པས་འདིར་མི་སྤྲོའོ། །རྒྱས་པ་ནི་ཐབ་ལ་བཞི་སྒོ་བཞི་རྟ་བབས་མེད་པ་གསུང་སྟེ། རྟ་བབས་དང་བཅས་པའི་ཐིག་ལེ་གདབ། ཕྱོགས་དང་ཚོན་གྱི་གོ་རིམ་ནི་དཀྱིལ་འཁོར་གྱི་ཆོ་ག་བཞིན་ནོ། །བུད་ཤིང་ཡང་ལས་དང་རྗེས་སུ་མཐུན་པར་ཞི་བ་ལ་འོ་མ་ཅན་ལ་སོགས་པ་དང༌། ཡམ་ཤིང་ཡང་ཞི་བ་ལ་སོར་བཅུ་གཉིས་པ་ལ་སོགས་པའི་ཚད་དང་ལྡན་པར་བཤམ་མོ། །ལྷའི་རྣལ་འབྱོར་སྔོན་དུ་འགྲོ་བས་ཐབ་ཁུང་བྱིན་གྱིས་བརླབ་ཅིང་ ༑ འཇིག་རྟེན་པའི་མེ་ལྷ་ཆོ་ག་གསུམ་གྱིས་བསྐྱེད་ལ་དེའི་སྙིང་གར་པདྨ་འདབ་མ་བརྒྱད་པ་བསམ། དེའི་བར་རྃ་ལས་མེ་གྲུ་གསུམ་གྱི་མདུན་མར་ཧཱུྃ་ལས་རྡོ་རྗེ། གཡས་སུ་ཨོཾ་ལས་འཁོར་ལོ། གཡོན་དུ་ཨཱ༔ལས་པདྨ ༑ དབུས་སུ་བྃ་ཆུའི་དཀྱིལ་འཁོར་གྱི་སྟེང་དུ་ཕྱི་རོལ་གྱི་མེ་ལྷ་ཅི་འདྲ་བ་ཞིག་བསྐྱེད་ལ། དེ་ལ་ཡེ་ཤེས་པ་བཀུག་སྟེ་སེམས་དཔའ་སུམ་བརྩེགས་སུ་བྱས་ལ་དགང་བླུགས་ལ་སོགས་པ་ཕུལ་ཏེ་མཆོད་པའི་བར་བྱས་ལ། མེ་འབར་བའི་རྣམ་པར་བལྟས་ལ་འདས་པའི་མེ་ལྷ་ཡང་སེམས་དཔའ་སུམ་བརྩེགས་སུ་བསྐྱེད་ལ་ཡེ་ཤེས་པ་བསྲེས་ཏེ།

དབང་བསྐུར་ཞིང་རྒྱས་བཏབ་ལ ༑ ཐུགས་ཀར་ ཆ 《 ཞ 》 ཏ རང་གི་ ཇ ཆོས་ཀྱི་ཡི་གེ་ལས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་བསྒོམ་སྟེ། དེ་ལ་བསྲེག་རྫས་དབུལ་བ་ལ། ཆོ་ག་རྒྱས་པ་རང་ལ་ཡང་གསུམ་སྟེ། རྒྱས་པའི་རྒྱས་པ། རྒྱས་པའི་འབྲིང༌། རྒྱས་པའི་བསྡུས་པའོ། །དེ་ལ་དང་པོ་རྒྱས་པའི་རྒྱས་པ་ལྟར་བསྲེག་རྫས་དབུལ་བ་ནི ༑ དང་པོར་གཙོ་བོ་ཡབ་ཡུམ་ལ་དམིགས་ཏེ། ཡམ་ཤིང་ལྟ་བུ་གཅིག་ལ་ཡང༌། དང་པོར་ལྷའི་སྔགས་དབྱངས་སྐྱོང་ངམ། ཡི་གེ་བདུན་པའམ། ཕག་མོའི་ཉེ་སྙིང་གང་ཡང་རུང་བ་གཅིག་དང༌། རྫས་ཀྱི་སྔགས། ཨོཾ་བཛྲ་ཛྭཱ་ལཱ་ཡ་སྭཱ་ཧཱ། ཞེས་པ་དང༌། ལས་བསྒྲུབ་པའི་སྔགས། ཆེ་གེ་མོ་སྡིག་སྒྲིབ་དང༌། ནད་གདོན་ལ་སོགས་པ་ཐམས་ཅད་ཤཱིནྟཾ་ཀུ་རུ་སྭཱ་ཧཱ། ཞེས་བརྗོད་པ་སུམ་སྤེལ་མ་ཞེས་བྱ་བས་དབུལ། ཡང་མཆོད་པ་དང་བསྟོད་པ་དང༌། ཡི་གེ་བརྒྱ་པས་ལྷག་ཆད་ཁ་བསྐང་བ་དང༌། འདོད་པའི་དོན་ལ་གསོལ་བ་གདབ་པའི་བར་དུ་ཚང་བར་བྱ། ཡང་གཙོ་བོ་ཡབ་ཡུམ་ལ་དམིགས་ལ་མར་གྱི་དགང་བླུགས་ལ། ལྷ་སྔགས། རྫས་སྔགས། ལས་སྔགས་གསུམ་ཚང་བས་ཕུལ་ལ། ཡང་མཆོད་པ་དང་བསྟོད་པ་དང་ཡི་གེ་བརྒྱ་པས་ལྷག་ཆད་སྦྱང་བ། རང་འདོད་པའི་དོན་ལ་གསོལ་བ་གདབ་པའི་བར་དུ་སྔར་བཞིན་བྱའོ།།དེ་བཞིན་དུ་ཏིལ་ལ་སོགས་པའི་རྫས་ཐམས་ཅད་ལ། སྔགས་སུམ་སྤེལ་དུ་བྱ་བ་དང༌། རྫས་རེ་རེ་ཞིང་ཕུལ་ཟིན་པ་ན། མཆོད་པ་དང་བསྟོད་པ་དང་ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པ་རྣམས་བྱ་སྟེ། གཙོ་བོ་ཡབ་ཡུམ་ལ་རྫས་ཐམས་ཅད་ཚང་བ་གཅིག་དབུལ་ལོ། །དེ་བཞིན་དུ་མཁའ་འགྲོ་མ་ནས་གཤིན་རྗེ་འཇོམས་མའི་བར་ལ། ལྷ་རེ་རེ་ཞིང་རྫས་དུ་ཡོད་པ་ལ་ལྷ་སྔགས། རྫས་སྔགས། ལས་སྔགས་གསུམ་ཚང་བར་བྱ་བ་དང༌། རྫས་རེ་རེ་ཞིང་རྫོགས་པ་ན། མཆོད་པ་དང༌། བསྟོད་པ་དང༌། ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པའི་བར་དུ་ཚང་བར་ཉམས་སུ་བླང་བ་ནི། རྒྱས་པའི་རྒྱས་པ་བསྲེག་རྫས་འབུལ་བའི་ལུགས་སོ། །རྒྱས་པའི་འབྲིང་ལྟར་ན།

ལྷ་རེ་རེ་ལ། ལྷ་སྔགས་རྫས་སྔགས་ལས་སྔགས་གསུམ་སྤེལ་ལ་རྫས་རྣམས་རྫོགས་པར་དབུལ། དེ་ནས་མཆོད་པ་དང་བསྟོད་པ་དང༌། ཡི་གེ་བརྒྱ་པས་ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པ་ལ་སོགས་པ་ཐམས་ཅད་ཚང་བར་བྱ། མཁའ་འགྲོ་མ་ནས་གཤིན་རྗེ་འཇོམས་མའི་བར་དུ་དེ་བཞིན་དུ་བྱ་སྟེ་རྒྱས་པའི་འབྲིང་དུ་བསྲེག་རྫས་འབུལ་བའི་ལུགས་སོ། །རྒྱས་པའི་བསྡུས་པ་ལྟར་ན། བཅོམ་ལྡན་འདས་ཀྱི་ཐུགས་ཀའི་ཧཱུྃ་ལ་དམིགས་ཏེ།བསྲེག་རྫས་དུ་ཡོད་པ་རྣམས་སོ་སོར་དབུལ། དེའི་ འབུལ་ལུགས་ནི། དང་པོར་ལྷའི་སྔགས། བར་དུ་རྫས་ཀྱི་སྔགས། ཐ་མར་ལས་སྒྲུབ་པའི་སྔགས་དང་བཅས་པས་རྫས་རྣམས་ལྷ་ཐམས་ཅད་ལ་རྫོགས་པ་རེ་དབུལ། རྫས་རེ་རེ་རྫོགས་པ་དང་སྤྱི་རུ་མཆོད་པ་དང་བསྟོད་པ་དང་ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པ་རེ་རེ་བྱའོ། །མཐར་བཀྲ་ཤིས་དང༌། བསྔོ་བ་དང༌། སྨོན་ལམ་གདབ་པ་ནི་ཐམས་ཅད་རྫོགས་ན་གསུམ་ཀ་ལ་བྱའོ། །རྒྱས་པའི་བསྡུས་པར་བསྲེག་རྫས་འབུལ་བའི་ལུགས་སོ། །ཡང་འབྲིང་གི་ཐབ་ཁུང་ནི། ལས་དང་རྗེས་སུ་མཐུན་པའི་ཐབ་ཁུང་བྲི་བའམ། རྩིག་པ་ལ་སོགས་པ་གང་ཡང་རུང་བྱ་སྟེ། དེ་ཡང་རེ་ཁས་བཅད་པ་ཙམ་ལས་ཞིབ་ཏུ་བྲི་བ་ནི་མེད་དོ། ། བསྲེག་རྫས་འབུལ་བ་ཡང་ལུགས་གསུམ་དུ་འགྱུར་ཏེ། འབྲིང་གི་རྒྱས་པ་དང༌།ཾ《 ཞ 》 ཏ འབྲིང་གི་འབྲིང་དང༌།ཾའབྲིང་གི་བསྡུས་པའོ། །དང་པོ་ནི་བསྲེག་རྫས་འབུལ་བ་ན་ལྷ་རྣམས་ཚན་པ་ལྔར་བྱས་ཏེ། དང་པོར་བདེ་ཆེན་གྱི་འཁོར་ལོ་ལ་དམིགས་སྟེ། ལྷའི་སྔགས་དང༌། རྫས་ཀྱི་སྔགས་དང༌། ལས་སྒྲུབ་པའི་སྔགས་གསུམ་སྤེལ་ལ་ཡམ་ཤིང་ལྟ་བུའི་རྫས་གཅིག་དབུལ། རྫས་རེ་རྫོགས་པ་དང༌། མཆོད་པ་དང་བསྟོད་པ་དང༌། ལྷག་ཆད་བསྐང་བ་དང༌། གསོལ་བ་གདབ་པའི་བར་དུ་བྱའོ། །དེ་ནས་ཐུགས་ཀྱི་འཁོར་ལོ་ལ ༑ དེ་ནས་གསུང་གི་འཁོར་ལོ་ལ། དེ་ནས་སྐུའི་འཁོར་ལོ་ལ། དེ་ནས་དམ་ཚིག་གི་འཁོར་ལོ་ལ་འབུལ་ཏེ། དེ་ཡང་ལྷ་ཚན་པ་ལྔར་བཅད་པའི་དབང་དུ་བྱས་ནས་འབྲིང་ཡིན་ལ།

རྫས་རེ་རེའི་གཤམ་དུ་མཆོད་པ་དང་བསྟོད་པ་རེ་བྱེད་པ་ལ་དགོངས་ནས་རྒྱས་པའོ་གསུང༌། གཉིས་པ་འབྲིང་གི་དབང་དུ་བྱས་ནས་བསྲེག་རྫས་འབུལ་ན། འཁོར་ལོ་ལྔའི་ལྷ་རྣམས་ལ་འཁོར་ལོ་རེ་རེ་ལ་དམིགས་ནས་ལྷ་དང༌། རྫས་དང༌། ལས་ཀྱི་སྔགས་གསུམ་དུ་སྤེལ་ལ་དབུལ་རྫས་ཐམས་ཅད་རྫོགས་པ་དང༌། མཆོད་པ་དང༌། བསྟོད་པ་དང༌། ལྷག་ཆད་སྦྱང་བ་དང༌། གསོལ་བ་གདབ་པའི་བར་དུ་རེ་རེ་བྱའོ། །འབྲིང་གི་བསྡུས་པ་ནི། ཐུགས་ཀའི་ཡི་གེ་ཧཱུྃ་ལ་དམིགས་ལ་ལྷ་དང་རྫས་དང་ལས་ཀྱི་སྔགས་གསུམ་སྤེལ་ལ་དབུལ། དེ་ནས་མཆོད་བསྟོད་ལ་སོགས་པ་བྱའོ། །ཡང་བསྡུས་པ་ནི། འཁོར་ལོ་ལྔའི་ལྷ་ཐམས་ཅད་ལ་བསྲེག་རྫས་དུས་གཅིག་ཏུ་འབུལ་བ་ཡིན་ཏེ། དེ་ལ་ཡང་གསུམ ༑ ཏིལ་ ཆ 《 ཞ 》 འདི་ ཇ ལྟ་བུའི་བསྲེག་རྫས་གཅིག་ལ་དང་པོ་ལྷ་སྔགས། བར་དུ་རྫས་སྔགས། མཇུག་ཏུ་ལས་སྔགས་སྤེལ་ནས་ཕུལ་ལ་རྫས་རེ་རེ་རྫོགས་པ་དང་མཆོད་པ་དང་བསྟོད་པ་དང་ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པའི་བར་དུ་བྱ་བ་ནི་བསྡུས་པའི་རྒྱས་པའོ། །བསྲེག་རྫས་ཐམས་ཅད་སོ་སོར་རྫོགས་པར་ཕུལ་ལ། མཆོད་པ་དང་བསྟོད་པ་དང་ལྷག་ཆད་སྦྱང་བ་དང༌། གསོལ་བ་གདབ་པའི་བར་དུ་བྱ་བ་ནི་བསྡུས་པའི་འབྲིང་ངོ༌། །བསྡུས་པའི་བསྡུས་པ་ནི། བཅོམ་ལྡན་འདས་ཀྱི་ཐུགས་ཀའི་རང་གི་ཆོས་ཀྱི་ཡི་གེ་ལ་ལྷ་རྣམས་ཚང་བར་དམིགས་ལ ༑ སྔགས་ཀྱང་ཡི་གེ་བདུན་པ་ལ། སོ་སོའི་སྔགས་ཤམ་བུར་བཏགས་ལ་རྫས་ཐམས་ཅད་ཀྱང་བསྲེས་ཏེ། བརྒྱ་རྩ་བརྒྱད་ལ་སོགས་པར་དབུལ་བར་བྱའོ ༑ ༑ མཆོད་པ་དང་བསྟོད་པ་དང་ལྷག་ཆད་སྦྱང་བ་དང༌། འདོད་པའི་དོན་ལ་གསོལ་བ་གདབ་པ་ནི་ལན་ཅིག་ཉིད་དེ་ཤིན་ཏུ་བསྡུས་པའོ། །འདི་ནི་ལམ་ཀ་ལ་སོགས་པའི་སྤྱོད་ཡུལ་ཡིན་གསུང་ངོ༌། །ཨིཐི།། །།༄༅། །རོ་སྲེག་བཞུགས། ། ༄༅། །བཅོམ་ལྡན་འདས་བདེ་མཆོག་ལ་ཕྱག་འཚལ་ལོ། །སློབ་ དཔོན་ནག་པོ་པའི་སྦྱིན་སྲེག་གི་ཆོ་ག དེ་ལས་ཀྱང་ཞི་བའི་སྦྱིན་སྲེག་ལ་བརྟེན་ནས། བླ་མ་ནས་བཟུང་སྟེ་སེམས་ཅན་ཐ་མལ་པའི་བར་དུ་ཤི་བ་རྣམས་ཀྱི་རོ་སྦྱོང་བའི་ཆོ་ག

ཉམས་སུ་བླང་བའི་རིམ་པ་མཛད་པའི་གོ་རིམ་ནི ༑ སྔོན་དུ་བསྙེན་པ་ཇི་ཙམ་གྲུབ་པ་ཞིག་བྱ། དེ་ནས་དང་པོར་རྟེན་དེའི་དྲུང་དུ་སོང་སྟེ་དྲི་ཞིམ་པོའི་ཆུས་ལེགས་པར་ཁྲུས་བྱ་ཞིང༌། ཞལ་བཞི་པའི་སྔགས་བཟླས། དེ་ནས་གུ་གུལ་གྱི་དུད་པས་བདུག་ཅིང་ཡང་ཞལ་བཞི་པའི་སྔགས་བཟླས། དེ་ནས་རྟེན་དེ་མི་དམིགས་ཏེ་སྟོང་པ་ལས་མངོན་པར་བྱང་ཆུབ་པ་ལྔ་ལས་ཕྱག་བཅུ་གཉིས་པར་བསྐྱེད་ལ། དེ་ལ་ཡེ་ཤེས་པ་གཞུག་གོ་ཆ་བཅིང༌།གོ་ཆ་ཆེན་པོ་ལུས་ཀྱི་དཀྱིལ་འཁོར་ཀྱང་དགོད། དབང་བསྐུར་བའི་བར་དུ་བྱ། དེ་ནས་གནོད་མཛེས་ཀྱི་སྔགས་ཅུང་ཞིང་ཙམ་བཟླས་ཏེ། དེ་ལེགས་པར་དྲི་ལ་གནས་དབེན་པར་བཞག་གོ །དེ་ནས་བསྲེག་ཁང་བྱེད་པའི་ས་ཕྱོགས་གང་ཡིན་པར་སོང་སྟེ། ས་དེ་དག་ན་གནས་པའི་སའི་བདག་པོ་ལ་དཀར་གཏོར་རྒྱས་པར་བྱིན་ཏེ། དེ་ཡང་སྔགས་ནི་ན་མཿསརྦ་ཏ་ཐཱ་ག་ཏ་ལ་སོགས་པའམ། ཨ་ཀཱ་རོས་སྦྱིན་ནོ། །དེ་ནས་བདག་གནོད་མཛེས་ཀྱི་ང་རྒྱལ་བརྟན་པོ་དང་ལྡན་པས། རང་གི་མིང་ཕྱུང་སྟེ། བདག་རྡོ་རྗེ་སློབ་དཔོན་ཆེ་གེ་མོ་ཞེས་བྱ་བས་སའི་ཕྱོགས་འདིར་ཞི་བའི་སྦྱིན་སྲེག་གི་ལས་བརྩམ་གྱིས། གང་སའི་བདག་པོ་ཁྱོད་ཀྱིས་གནང་བའི་སྐབས་ལེགས་པར་བྱིན་ཅིག་ཅེས་པ་གསུམ་བརྗོད་དོ། །ས་ཕྱོགས་དེ་ཤིན་ཏུ་གཉན་པ་ཅིག་ཡིན་ན། ཡང་གཏོར་མ་གཅིག་བྱིན་ལ་དཀྱིལ་འཁོར་ཆོ་ག་ནས་འབྱུང་བ་བཞིན་དྲག་པོས་བསླང་བ་ཡང་བྱའོ ༑ ༑ དེ་ནས་གནོད་མཛེས་ཀྱི་གསང་སྔགས་བཟླས་པའི་བུམ་ཆུས་ས་ཕྱོགས་དེ་བསངས་ལ་བསྲེག་ཁང་བརྩིག་ཏུ་གཞུག་གོ །དེ་ནས་བདག་ཉིད་བསམ་གཏན་གྱི་ཁང་པ་དབེན་པར་སྒྲུབ་པའི་གྲོགས་མཆོག་ཐམས་ཅད་དང་བཅས་པ་ཞུགས་ཏེ། མཆོད་པ་རྣམས་དང་གཏོར་མ་དང་ཚོགས་བཤམ་པ་ལ་སོགས་པ་རྣམས་ཀྱང་ཇི་ལྟ་བ་བཞིན་བྱ། ཞི་བའི་སྦྱིན་སྲེག་གི་ཡོ་བྱད་རྣམས་ཀྱང་མར་ནས་བཟུང་ནས་ཀུ་ཤའི་བར་དུ་སྟ་གོན་ལེགས་པར་བྱས་ལ། དེ་ནས་བདག་ཉིད་སངས་རྒྱས་སུ་བསྐྱེད། མཆོད་པ་རྒྱས་པས་མཆོད།

དམ་ཚིག་ཅན་ལ་གཏོར་མ་སྦྱིན། ལས་ཐམས་ཅད་པའི་བུམ་པ་ལ་སྔགས་བཟླས། ཚོགས་ལ་ལོངས་སྤྱད། དེ་ནས་བདག་ཉིད་བྲིས་སྐུའམ་ལུས་དཀྱིལ་ལ་བརྟེན་ཏེ། མཆོད་པ་སྔ་མ་ལ་ལྟོས་མི་དགོས་པའི་དབང་དུ་བྱས་ཏེ། སློབ་དཔོན་བདག་ཉིད་འཇུག་པར་བྱའོ། །དེ་ནས་ཡང་རྟེན་དེ་སྔ་མ་བཞིན་བྱིན་གྱིས་བརླབས་ལ་བསྲེགས་ཁང་དུ་བཞུག་གོ ༑ དེ་ནས་མེ་ཚང་དུ་གཞུག་པ་ལ་སོགས་པ་གཞན་ཐམས་ཅད་ནི་ཞི་བའི་སྦྱིན་སྲེག་གི་ཆོ་ག་རྒྱས་པའམ། འབྲིང་ངམ། བསྡུས་པ་གང་བྱེད་ཀྱང་རུང་སྟེ་ཚུལ་ཇི་བཞིན་དུ་བྱའོ། །དེ་དག་གི་སྐབས་སྐབས་སུ་མེའི་ལྟས་དང་བསྟུན་ནས་བུམ་པའི་ཆུས་བསང་བ་དང༌། སུམྦྷ་ནིའི་སྔགས་ཟློས་པ་གལ་ཆེའོ ༑ ༑ དེ་བཞིན་དུ་བདག་ལ་གོ་ཆ་གསུམ་གྱིས་བསྲུང་བ་ཡང་གལ་ཆེའོ།།མཐར་མེ་ལྷའི་བྱ་བ་ཚུན་ཆད་རྫོགས་པར་འབྱོར་བ་དང་སྦྱར་བ་ཚོགས་ལ་ལོངས་སྤྱད་དོ། །གསོན་པོ་རྣམས་ཀྱི་དོན་དུ་ཡི་གེ་བརྒྱ་པ་གདོན། བཀྲ་ཤིས་ཀྱི་ཚིགས་སུ་བཅད་པ་བརྗོད། མགོ་ལ་མེ་ཏོག་གི་ཕྲེང་བ་ཡང་སྦྱིན་ནོ ༑ ༑ ཆོ་ག་རྫོགས་པ་ཡང་ཚོམ་ངམ་སྔགས་ཀྱི་བསྲུང་བ་དང་གོ་ཆ་རྣམ་གསུམ་བཅིང་ངོ༌། །འདི་ནི་རོ་ལྷག་པའི་ལྷར་བསྐྱེད་དེ་མཆོད་གནས་སུ་བྱ་བའི་ལུགས་ཡིན་ནོ། །གཞན་དག་གི་ནི་བསྲེག་རྫས་དང་ཡོན་བདག་ཏུ་བྱ་བའི་ལུགས་ཀྱང་བཞེད་དེ། བརྒྱུད་པ་འདིས་མི་བཞེད་དོ། །ཾ《 ཞ 》 ཏ ས་མཱཔྟ་ཨི་ཐི།། །།ཾ༄༅། །གསང་བའི་དེ་ཁོ་ན་ཉིད་ཀྱི་ཊཱི་ཀ་བཞུགས། ། ༄༅། །བླ་མ་དང་དཔལ་ཧེ་རུ་ཀ་ལ་ཕྱག་འཚལ་ལོ། །སློབ་དཔོན་སྤྱོད་པའི་རྡོ་རྗེས་མཛད་པའི་གསང་བའི་དེ་ཁོ་ན་ཉིད་རབ་ཏུ་གསལ་བའི་ཕྱག་འཚལ་ཞིང་བཤད་པར་དམ་བཅའ་བ་ལ་གསུམ་སྟེ། དགོས་པའི་དོན་ནི་གཞན་དང་འདྲ་བར་གཉིས་སུ་ཤེས་པར་བྱའོ། །བསྡུས་པའི་དོན་ལ་ཕྱག་འཚལ་བ་དང༌། བཤད་པར་དམ་བཅའ་བ་གཉིས་སོ། །དེ་ཡང་བཤད་པར་བྱ་ཞེས་སྦྲེལ། དགོས་པ་གང་གི་དོན་དུ་ན། གསལ་བར་ལེགས་པར་རྟོགས་ཕྱིར་རོ། །གང་བཤད་ན། གསང་བའི་དེ་ཉིད་རབ་གསལ་བ། །གང་གིས་ན་ནག་པོ་པས་སོ།

།སྔོན་དུ་བྱ་བ་ཅི་བྱས་ནས་འཆད་ན། བཏུད་ནས་ཞེས་པ་ལ་ཡང་བཏུད་ཅེས་སྦྲེལ།གང་ལ་བཏུད་ན་སྐུ་དེ་གསུམ་ལའོ། །གང་གིས་ན་ནག་པོ་པས་སོ། །དུས་བསྟན་བཅོས་རྩོམ་པའི་སྔོན་དུ། དེ་ལྟ་བུའི་སྐུ་གསུམ་པོ་དེའི་རང་བཞིན་ནམ་མཚན་ཉིད་ཇི་ལྟར་ཡིན་ཞེ་ན། ཐོག་མ་ཐ་མ་མེད། ཅེས་བྱ་བ་ལ་སོགས་པས་བསྟན་ཏོ། །ཚིག་གི་དོན་ནི། ཐོག་མ་ཞེས་པ་རྐང་པ་དང་པོས་ཆོས་སྐུ་བསྟན་པ་ལས། དེ་ཡང་གཉིས་ཏེ། རང་བཞིན་ཆོས་སྐུ་དང༌། རྟོགས་པ་ཆོས་སྐུའོ། །དེ་གཉིས་ཀ་དངོས་པོར་མ་གྲུབ་པས་དཔེའི་སྒོ་ནས་བསྟན་དུ་མེད་པའོ། །ནམ་མཁའི་རང་བཞིན་ནི་སྤྲོས་པ་ཐམས་དང་བྲལ་བ་སྟེ། དེ་ཡང་སེམས་ཅན་ཐམས་ཅད་ཀྱི་རང་གི་རྒྱུད་ལ་ཡོད་པའི་སེམས་ཀྱི་རང་བཞིན་ཏེ། རང་བཞིན་ཆོས་སྐུ་དང༌། ཡེ་ཤེས་ཀྱི་ཚོགས་བསགས་པའི་རྒྱུ་མཐུན་ལས་བྱུང་བ་རྟོགས་པ་ཆོས་སྐུ་སྟེ། རྒྱུ་མཐུན་གྱི་འབྲས་བུའོ། །བསོད་ནམས་ཡེ་ཤེས་ཞེས་པ་རྐང་པ་གཅིག་གིས་གཞན་དོན་ལོངས་སྐུ་བསྟན་ཏེ། དེ་ཡང་བསོད་ནམས་དང་ཡེ་ཤེས་ཀྱི་ཚོགས་དབྱེར་མེད་པ་ལས་སྐྱེ་བའི་ཆོ་འཕྲུལ་དུ་ཤར་བའི་རྣམ་པར་སྨིན་པའི་སྐུ་འབྱུང་བའོ། །རྒྱལ་བ་མཆོག་གིས་སྤྲུལ་སྐུ་བསྟན་ཏེ། དེ་ཡང་རྒྱལ་བའི་སྐུ་གསུམ་གྱི་ནང་ནས། སྤྲུལ་སྐུ་མཆོག་ཡིན་ཏེ་སེམས་ཅན་གྱི་དོན་རྒྱ་ཆེན་པོ་མཛད་པའི་ཕྱིར་རོ། །དེས་ན་རྒྱལ་བ་ཁྱུ་མཆོག་ཅེས་སྤྲུལ་པའི་སྐུ་ལ་བྱའོ ༑ ༑ གསང་བའི་དེ་ཉིད་ནི། གསང་བ་ཞེས་པ་བརྗོད་བྱ་སྟེ། སྐུ་གསུང་ཐུགས་ཀྱི་གསང་བའི་རིམ་པ་དེ་རྣལ་འབྱོར་གྱི་རྒྱུད་ཀྱི་གླེང་གཞི་ཨེ་བྃ་ལ་སོགས་པར་ཡང་གསང་སྟེ་མི་གསལ་ལ། ཡང་མ་རྒྱུད་ཀྱི་གླེང་གཞིར་ཧ་སྱེ་ལ་སོགས་པར་གསང་སྟེ་མི་གསལ་བས་གསང་བའོ།།ཡང་སྲུང་འཁོར་གཞལ་ཡས་ཁང་དང་བཅས་པ་རྡོ་རྗེ་བཙུན་མོའི་བྷ་ག་སྟེ། ཆོས་འབྱུང་དུ་བཞུགས་པས་ན་སྦས་པས་གསང་བའོ་གསུང༌། དེ་ལྟ་བུ་དེ་སུས་བཤད་ཅེས་ཟེར་ན། སྤྱོད་པའི་རྡོ་རྗེས་སོ། །དེ་ལ་འོ་ན་བསྟན་བཅོས་རྩོམ་པའི་རྒྱུ་ཡོད་དམ་སྙམ་ན་ཡོད།

རྟོགས་ནས་ཞེས་པ་འཇུག་པའི་བླ་མ་ཤྲཱི་ཛཱ་ལནྡྷ་ར་པ་དང༌། རྟོགས་པའི་བླ་མ་དཔལ་ཧེ་རུ་ཀའི་དྲིན་གྱིས་རྟོགས་ནས་བརྩམས་པའོ། །རྒྱུ་གཉིས་པ་སེམས་ཅན་ལ་སྙིང་རྗེ་བའི་དབང་གིས ༑ དེ་དག་གིས་རྟོགས་པར་བྱ་བའི་ཕྱིར་བརྩམས་ཞེས་པའོ། །གཞུང་དོན་ལའང་གཉིས་ལས། ལེའུ་དང་པོས་གསང་བའི་དེ་ཁོ་ན་ཉིད་ཀྱི་མཚན་ཉིད་འཆད་པ་ལ། རྒྱུད་རྣམས་ཀུན་ཏུ་གང༌། ཞེས་པ་ལ་སོགས་པས་རང་བཟོ་སྤངས་ཤིང༌། ཟློས་སྐྱོན་མེད་པར་བརྗོད་བྱེད་མ་ལུས་པ་བསྟན་ཏོ ༑ ༑ བཟླས་དང་བསམ་གཏན་དེ་བཞིན་དུ། ཞེས་པ་ལ་སོགས་པས་བརྗོད་བྱ་ཐུན་མོང་བ་ཀུན་རྫོབ་ཀྱི་དེ་ཁོ་ན་ཉིད་དུ་འཆད་པ་བསྟན་ཏོ། ། གང་ཞིག་ཤེས་པ་ཡུལ་ཅན་རྣམས། །ཞེས་པ་ལ་སོགས་པས་བརྗོད་བྱ་ཐུན་མོངས་མ་ཡིན་པ་དོན་དམ་པའི་དེ་ཁོ་ན་ཉིད་ཀྱི་མཚན་ཉིད་བསྟན་ཏོ། །དེ་ལ་དང་པོའི་དབང་དུ་བྱས་ནས། སྤྱོད་པ་པོ་ཁྱོད་ཀྱི་བཤད་པའི་ཚུལ་འདི། རྗོད་བྱེད་ཀྱི་གཞུང་གཞན་ལ་བརྟེན་ནམ། མ་བརྟེན་ན་རང་བཟོར་འགྲོའོ་ཞེ་ན། རྒྱུད་རྣམས་ཀུན་ཏུ་གང་ཞེས་པ་ལ་སོགས་པ་གསུངས་ཏེ། རྒྱུད་དང་མདོ་སྡེ་ལ་སོགས་པའི་རྗོད་བྱེད་ཀྱི་ཚིག་ཐམས་ཅད་ཀྱང་བརྗོད་བྱ་དེ་ཁོ་ན་ཉིད་གསུངས་པས་དེ་དག་ལ། ལ་ལས་དེ་ཁོ་ན་ཉིད་དངོས་བསྟན། ལ་ལས་དེ་ཁོ་ན་ཉིད་མ་རྟོགས་པ་དང༌།ལོག་པར་རྟོག་པ་ལ་སོགས་པའི་ དབང་གིས་ཚུལ་དུ་མར་བསྟན་ཀྱང༌།བདག་གིས་དེ་ཁོ་ན་ཉིད་དངོས་སུ་སྟོན་པའི་གཞུང་ལ་སོགས་པ་ལ་བརྟེན་པས་རང་བཟོ་མིན་ཞེས་བྱ་བའམ། ཡང་དེ་དག་ལས་བསྟན་ཀྱང་དེ་ཁོ་ན་ཉིད་དངོས་ཀྱི་མཚན་ཉིད་གསལ་བར་མ་བཤད་པས། འདིར་གསལ་བར་བཤད་པས་ཟློས་པའི་སྐྱོན་མེད་པར་ཡང་ཤེས་པར་བྱའོ། །རྒྱུད་སྡེ་དང་མདོ་སྡེ་དེ་དག་ལས་བསྟན་པའི་བརྗོད་བྱ་ཐུན་མོང་པ་ཀུན་རྫོབ་ཀྱི་དེ་ཁོ་ན་ཉིད་ཇི་ལྟ་བུ་ཞེ་ན། བཟླས་དང་བསམ་གཏན་དེ་བཞིན་དུ། །ཞེས་པ་ལ་སོགས་པས། ཐུན་མོང་བ་དེ་དག་ཀྱང་སེམས་ཅན་གྱི་མོས་པ་དང་བསྟུན་ནས་གསུངས་པར་བསྟན་ཏོ།

།དེས་ན་དེ་དག་གི་དྲང་དོན་གྱི་འབྲས་བུ་སྟེ། མཐར་ཐུག་པ་མ་ཐོབ་ཅེས་པའོ

༑ ༑ འོ་ན་འབྲས་བུ་མཐར་ཐུག་གང་གིས་ཐོབ་ན། གང་ཞིག་ཤེས་པ་ཡུལ་ཅན་རྣམས། །ཞེས་པ་ལ་སོགས་པ་སྟེ་བརྗོད་བྱ་ཐུན་མོང་མ་ཡིན་པ་སྟེ། དོན་དམ་པའི་དེ་ཁོ་ན་ཉིད་གསང་བའི་རིམ་པ་རྟོགས་པས་ཐོབ་ཅེས་སྟོན་པའོ། །ཆོས་དང་ལོངས་སྤྱོད་རྫོགས་པ་སྤྲུལ། །ཞེས་པ་ཤློ་ཀ་གཅིག་གིས་གསང་བའི་དེ་ཁོ་ན་ཉིད་ཀྱི་མཚན་ཉིད་མདོར་བསྟན་ཏེ། རྒྱུ་མཐུན་པའི་འབྲས་བུ་ཆོས་སྐུ་དང་རྣམ་པར་སྨིན་པའི་འབྲས་བུ་གཟུགས་སྐུ་གཉིས་ཆོས་སྐུར་རོ་གཅིག་པ་ནི་དེ་ཁོ་ནའི་མཚན་ཉིད་དོ། །ཞེས་པའོ ༑ ༑ དཔལ་ལྡན་འདུས་པའི་ལམ་ལ་སོགས་པས་དེ་ཁོ་ན་ཉིད་རྒྱས་པར་འཆད་པ་ལས། དེ་ཡང་མདོར་ན་འདུ་རྒྱུ་ཐབས་ཤེས་རབ་གཉིས་མེད་དུ་འདུ་བ་ནི་བརྗོད་བྱ་དེ་ཁོ་ནའོ། །དེ་རྗོད་བྱེད་གང་གིས་བརྗོད་ན ༑ དཔལ་ལྡན་འདུས་པ་ལ་སོགས་པ་རྣལ་འབྱོར་བླ་ན་མེད་པའི་རྒྱུད་རྣམས་ཀྱིས་བསྟན་ལ། ཡང་དུས་ནི་རྣམ་བཞིའི་དབྱེ་བ་ཡིས། །ཞེས་པ་ལ་སོགས་པས་རྒྱུད་སྡེ་བཞི་ཆར་གྱི་རྗོད་བྱེད་ཀྱིས་ཀྱང་བརྗོད་པར་བསྟན་ཏོ ༑ ༑ དགོད་པ་དང་ནི་ལྟ་བ་དང༌། །ཞེས་བྱ་བ་ལ་སོགས་པས་འདོད་ཁམས་ཀྱི་ལྷའི་དཔེ་དང་སྦྱར་ནས། དགོད་པ་ནི་བདེ་བ་མཐར་ཐུག་པ་སྟེ། རབ་ཡིན་པས་དེ་དང་བླ་མེད་སྦྱར་བ་ནས། གཉིས་སྤྲོད་དམན་པས་བྱ་བའི་རྒྱུད་དང་སྦྱར་རོ། །མིང་དང་སྦྱར་ན་ལྟ་བ་ནི་བདེ་བ་དམན་པ་ཡིན་ལ། གཉིས་སྤྲོད་མཐར་ཐུག་པ་ཡིན་པས། དེ་བླ་ན་མེད་པ་དང་སྦྱར། དེ་ཁོ་ན་མྱོང་བ་ཆུང་ངུ་ཙམ་ལས་མེད་པས་ལྟ་བ་དང་བྱ་བའི་རྒྱུད་དང་སྦྱར་རོ ༑ ༑ཾ《 ཞ 》 ཏ གཉིས་པོ་འདྲེའོ། །ཾའདུས་པའང་རྣམ་པ་གཉིས་སུ་གསུངས། ཞེས་པ་ལ་སོགས་པས། ཐབས་དང་ཤེས་རབ་གཉིས་སུ་མེད་པ་སྟོན་ཏེ ༑ དེའང་གང་འདུ་ན་ཐབས་ཤེས་རབ་གཉིས་སུ་འདུ་ལ། དེ་ཉིད་རྣམ་གྲངས་ཀྱི་ཚུལ་གྱིས་བསྐྱེད་རྫོགས་གཉིས་དང༌། དབང་པོ་གཉིས་དང༌། སངས་རྒྱས་ལ་སོགས་པས་བསྟན་པའི་ཐབས་དང༌། མཁའ་འགྲོ་མ་ལ་སོགས་པས་བསྟན་པའི་ཤེས་རབ་དང༌། ཨཱ་ལི་དང་ཀཱ་ལི་གཉིས་དང༌།

བདེན་པ་གཉིས་དང༌། དབུགས་དབྱུང་གཉིས་ཏེ་དེ་རྣམས་འདུའོ། །དེ་ཉིད་དུ་ནི་ཡེ་ཤེས་ཀྱི། རིན་ཆེན་ཞེས་བྱ་བ་ལ་སོགས་པས། དེ་ཁོ་ན་ཉིད་ཐབས་དང་ཤེས་རབ་གཉིས་སུ་མེད་པ་དེ་རྟོགས་ཤིང་ངོ་ཤེས་ན་ཕན་ཡོན་དུ་མ་འབྱུང་ཞེས་གསུངས། བསྲེག་དང་བཅད་དང་བརྡར་བ། ཞེས་བྱ་བ་ལ་སོགས་པ་གསེར་གྱི་དཔེའི་སྒོ་ནས། ཡིད་ཆེས་བཞིས་ལྷན་སྐྱེས་བརྟགས་ལ་ངོས་བཟུང་བར་བསྟན་ཏེ། དེ་ཡང་ལུང་ནི་དྲི་མ་མེད་པ་སྒྲོ་སྐུར་དང་བྲལ་བའི་ལུང་ངོ༌། །གནན་ནི་རྣལ་འབྱོར་པ་ཉམས་མྱོང་ཅན་གཞན་ནོ། །བདག་ལས་ ཆ 《 ཞ 》 ལ་ ཇ ཡིད་ཆེས་བདག་ཉིད་ཉམས་སུ་མྱོང་བའོ ༑ ༑ བླ་མ་ནི་བླ་མའི་མན་ངག་ལས་སོ། །དེ་ལ་ཡང་རྒྱུའི་སློབ་དཔོན་ནི་ལུས་ངག་གི་སྒོ་ནས་གདམས་ངག་སྟོན་པའོ། །འབྲས་བུའི་སློབ་དཔོན་ནི་རང་གི་སེམས་ཉིད་དོ། །འདི་ནི་སེམས་ཅན་ཞེས་པ་ལ་སོགས་པས་དེ་ལྟ་བུའི་བླ་མ་དེ་ཅི་འབྱོར་པས་མཆོད་པར་བསྟན། དེ་ནི་ཡི་གེའི་ནང་ན་ཨོཾ། ཞེས་པ་ལ་སོགས་པས་དཔེ་བཞིའི་སྒོ་ནས་མཆོག་ཏུ་གྱུར་པའི་ཕྱིར་དེ་བསྟེན་པར་བསྟན་ཏོ། །གསང་བའི་དེ་ཁོ་ན་ཉིད་རབ་ཏུ། ཞེས་པ་ལ་སོགས་པས་གཞུང་བསྡུ་བ་བསྟན་པ་ལས། དེ་ཡང་བདག་གཞན་གྱི་ཚོགས་ཞེས་པ་བརྗོད་བྱ་ཐུན་མོང་བ་བསྟན། ཆོས་ཀྱི་ཚུལ་རྣམ་པ་གནོན། ཞེས་སོགས་ཀྱི་བརྗོད་བྱ་ཐུན་མོང་མ་ཡིན་པ་གསང་བའི་དེ་ཁོ་ན་ཉིད་བསྟན་ལ། དེས་ཐུན་མོང་བ་ཟིལ་གྱིས་གནོན། ཞེས་པའོ། །དེ་ལྟ་བུའི་དེ་ཁོ་ན་ཉིད་རིམ་པ་བཞིར་གནས་པས་རྒྱུད་དང་ཞེས་པ་ལ་སོགས་པ་གསུངས་སོ། །དེ་ནས་ཆེས་གསང་བཤད་པར་ཞེས་བྱ་བ་ལ་སོགས་པས་དེ་ཁོ་ན་ཉིད་དེ་ཚུལ་ཇི་ལྟར་བསྒོམ་པ་བསྟན་པ་ལས། དེ་ལ་དང་པོར་ཤློ་ཀ་གཉིས་ཀྱིས་བསྒོམ་བྱའི་སེམས་ཉིད་མཐའ་བཞི་དང་བྲལ་བ་དེ་བརྟན་གཡོ་ཐམས་ཅད་ཀྱི་ཁྱབ་བྱེད་དུ་བསྟན། དེ་ཡང་དབང་པོ་དྲུག་ལ་སོགས་པའི་རྟོགས་པ་ལས་གྲོལ་བ་ནི། རང་བཞིན་དེ་ཁོ་ན་བསྒོམ་བྱའི་མཚན་ཉིད་ཡིན་ལ། རྟོག་པ་མེད་པ་ལ་སོགས་པས་རྟོགས་པའི་དེ་ཁོ་ན།

ཉམས་སུ་མྱོང་བའི་མཚན་ཉིད་ཀྱང་བསྟན་ཏེ། ཧེ་བཛྲ་ལས། གང་ཕྱིར་ཡིད་ཀྱིས་མི་བསྒོམ་པར། །འགྲོ་བ་ཐམས་ཅད་བསྒོམ་པར་བྱ། །ཐམས་ཅད་ཆོས་ནི་ཡོངས་ཤེས་ན།།བསྒོམ་པ་ཡང་ནི་བསྒོམ་པ་མིན། །གསུངས་པ་ལྟ་བུའོ་གསུང༌། འདུས་པ་ཚོགས་པར་ཞེས་པ་ལ་སོགས་པས། བསྐྱེད་རྫོགས་ལ་སོགས་པའི་ཆོས་གཉིས་པོ་དེ་རྣམས། དེ་ཁོ་ན་ཉིད་གཉིས་སུ་མེད་པར་འདུ་བར་བསྟན་ཏོ། །དེ་དག་གིས་བརྗོད་བྱ་མདོར་བསྟན་ནས། འདི་སྐད་བདག་གི་ལ་སོགས་པས་རྗོད་བྱེད་གླཻང་གཞི་གཉིས་ཀྱི་མདོར་སྟོན་ཏེ། དེའང་མདོར་ཇི་ལྟར་སྟོན་ན་རྗོད་བྱེད་རྣལ་འབྱོར་དང༌། རྣལ་འབྱོར་མའི་རྒྱུད་ཀྱི་གླེང་གཞི་རྣམས་ཀྱི་རིམ་པ་བཞི ༑ ལམ་འབྲས་བུ་དང་བཅས་པས་མ་ལུས་པ་ཞིག་སྟོན་པས་མདོར་བསྟན་པའོ། །དེའང་རྣལ་འབྱོར་རྒྱུད་ཀྱི་གླེང་གཞིའི་ཚིག་བཅུ་དང༌། མ་རྒྱུད་ཀྱི་གླེང་གཞི་ཚིག་བཅུ་སྟེ་ཉི་ཤུ་པོ་ཐམས་ཅད་ཀྱིས་ཐབས་ཤེས་རབ་ཟུང་འཇུག་ཏུ་བསྟན་ཏེ། ཚིག་གཉིས་གཉིས་ཀྱིས་སྟོན་ཏེ་དེའང་རྣལ་འབྱོར་རྒྱུད་ཀྱི་གླེང་གཞི་ལ། འདི་སྐད་གཅིག་ཏུ་བྱས་པ་ནས། བཞུགས་སོ་གཅིག་ཏུ་བྱས་པའི་བར་བཅུའོ། །མའི་གླེང་གཞི་ལ་གསང་བ་གཅིག་ཏུ་བྱས་པ་ནས ༑ མེ་སྟེ་སོག་མ་གཅིག་ཏུ་བྱས་པའི་བར་བཅུའོ། །གསུང་ངོ༌། །རྫོགས་པའི་རིམ་པའི་རང་བཞིན་ཞེས་པ་ལ་སོགས་པས་གསང་བའི་དེ་ཁོ་ན་ཉིད ༑ སེམས་ཉིད་མཐའ་བཞི་ལས་གྲོལ་བ་དེ་ཉིད་རྗོད་བྱེད་གཉིས་ཀྱི་རིམ་པ་བཞིར་བཤད་པར་བྱ་བ་སྟོན་ཏེ། དེ་ལ་དང་པོར། ཨེ་ནི་ས་རུ་ཤེས་པར་བྱ། །ཞེས་པ་ལ་སོགས་པ་དྲུག་གིས་རྒྱུད་ཀྱི་རིམ་པ་སྟོན་པ་ལས། དེ་ཡང་ཨེ་བྃ་གཉིས་ནི་རྒྱུད་ཀྱི་རིམ་པའི་དུས་སུ་རྫས་ཀྱི་ཡི་གེ་སྟེ། ཨེ་བྃ་གཉིས་ཀྱིས་ཐབས་ཤེས་རབ་ཀྱི་རང་བཞིན་འཁོར་ལོ་བཞི་མཚོན་ནུས་པས་སོ། །སྐབས་འདིར་གྲོགས་སམ་བཏགས་པའི་ཡི་གེ་མ་ཡ་གཉིས་བསྣན་པའི་ཡི་གེ་བཞིས་འཁོར་ལོ་བཞི་བཤད་དེ། ཡི་གེའི་དབང་དུ་བྱས་ན་ཨེ་ཞེས་པ་ལ་སོགས་པ་འཁོར་ལོ་རེ་རེ་ལ་ཆོས་བཅུ་བཅུ་དང་ལྡན་པར་ཤེས་པར་བྱའོ།

།དེ་ཡང་རིགས་ཀྱི་དབང་དུ་བྱས་ན། ཐ་མལ་པའི་རིགས་བྲམ་ཟེ་ལ་སོགས་པ་དང༌། ལྷའི་རིགས་ལ་ཏ་ཐཱའི་རིགས་གཉིས་སུ་བྱས་ལ་བགྲང་ངོ༌། །ཨེ་བྃ་གཉིས་ལྡབས་པས་ནི་འཁོར་ལོ་བཞིའང་ཐབས་ཤེས་རབ་ཏུ་མཚོན་པར་བྱེད་པའོ། །དེའང་འོག་ཅེས་པ་ལྟེ་བ་དང་ལོངས་སྤྱོད་ ཡིན་ལ། སྟེང་ན་སྙིང་ག་དང་སྤྱི་བོའོ། །དེའང་སྤྱིར་སྟེང་དུ་གནས་པ་ཐབས། འོག་ཏུ་གནས་པ་ཤེས་རབ་ཡིན་པར་འོག་ཏུ་ཡེ་ཤེས་ཀྱི་རིམ་པའི་སྐབས་ལས་ཀྱང་སྟོན་ཡང༌། རྒྱུད་ཀྱི་རིམ་པའི་འཁོར་ལོའི་སྟེང་འོག་ནི་ཐབས་ཤེས་རབ་ ∶ ཐུན་མོང་བ་ ཆ 《 ཞ 》 མ་ངེས་པ་ ཇ སྟེ། མགྲིན་པ་ནི་འོག་ན་འདུག་ཀྱང་ཐབས་ཡིན་ལ། སྤྱི་བོ་ནི་སྟེང་ན་འདུག་ཀྱང་ཤེས་རབ་ཡིན་ནོ ༑ ༑ ཕྱི་རོལ་ནང་ན་ཡང་དག་གནས། །ཞེས་པ་དབྱིབས་འདྲ་བའོ། །རྒྱུད་རིམ་ཚུལ་གཞན་གྱིས་བསྟན་པ། གཞན་ཡང་ཨེ་བྃ་གཉིས་ཀྱིས་ལུས་ལ་གནས་པའི་ཕུང་པོ་ལྔ་དང༌། འབྱུང་བ་ལྔ་ཐབས་ཤེས་རབ་ཏུ་བསྟན་པའི་ཕྱིར ༑ སངས་རྒྱས་ལྔ་ཡི་བདག་ཉིད་སྐུ། །ཞེས་པ་དང༌། ལྷ་མོ་ལྔ་ཡི་བདག་ཉིད་དངོས། །ཞེས་པའོ། །རྡོ་རྗེ་དང་པདྨ་ནི་ཐབས་དང་ཤེས་རབ་ཀྱི་བརྡའོ ༑ ༑ ཨེ་ཡི་ཆ་བྱད་བཟང་པོ་ནི། ལྟེ་བ་དང་སྤྱི་བོའོ། །བྃ་གྱིས་བརྒྱན་པ་ནི་སྙིང་ག་དང་མགྲིན་པའོ། །བདེ་བ་ཐམས་ཅད་ཅེས་བྱ་བ་འབྲས་བུ་གསང་བའི་རིམ་པ་སྟེ། རྒྱུད་ཀྱི་རིམ་པ་ཉིད་འབྲས་བུའི་ཡོན་ཏན་དུ་གྱུར་པ་སྟེ་དེ་ཕྱིར་བཞི་ཞེས་བྱའོ། །སངས་རྒྱས་རིན་ཆེན་ཟ་མ་ཏོག་གི་དོན་ཡང་དེ་ཉིད་དོ། ཁམས་གསུམ་ལ་གནས་པའི་སེམས་ཅན་གཟུགས་མེད་པ་ལ་ཡང་སེམས་ཀྱི་སྣང་བ་ཙམ་དུ་ཨེ་བྃ་རྒྱུད་ཀྱི་རིམ་པར་གནས་གསུང༌། དེ་དག་གིས་ནི་རྒྱུད་ཀྱི་རིམ་པ་རྫས་དང་བཏགས་པའི་ཡི་གེ་བཞིས་བསྟན་ཏོ ༑ ༑ སྔགས་ཀྱི་རིམ་པ་ནི་མ་ཡར་སྟོན་ཏེ། འདིར་རང་རྫས་ལས་བཏགས་པའམ་གྲོགས་མེད། དེ་ཡི་ཤེས་རབ་ལྷན་ཅིག་སྐྱེས། །ཞེས་པ་ལ་སོགས་པ་དཔྱིད་ཀྱི་ཐིག་ལེར་གསུངས་ཏེ། དེ་ལ་ལྟོས་ནས་འདིར་མ་གསུངས་སོ། །འདིར་བདག་གིས་སྨོས་པས་ནི་ཤྲུ་ཏཾ་གིས་གྲོགས་བྱས་པའི་ཕྱིར་ཏེ།

ཡེ་ཤེས་ཀྱི་རིམ་པའི་སྐབས་སུ་ཤྲུ་ཏཾ་ ∶ གི་ ཆ 《 ཞ 》 ནི་རྫས་ཀྱི་ ཇ ཡི་གེ་ཡིན་ལ། མ་ཡ་ནི་གྲོགས་སམ་བཏགས་པའི་ཡི་གེའོ། །མ་ཡའི་དོན་གྱིས་ཅི་བསྟན་ན། ཡེ་ཤེས་ཀྱི་རིམ་པའི་དགའ་བ་དང་མཆོག་དགའ་བསྟན་ཏེ ༑ སྤྱི་བོ་ནས་ཐིག་ལེ་མགྲིན་པར་མངོན་དུ་བྱས་པ་དགའ་བ་དང༌། སྙིང་གར་མངོན་དུ་བྱས་པ་མཆོག་དགའ་སྟེ། དེ་གཉིས་ལ་ལོངས་སྐུ་ཞེས་བྱ་བ་དང༌།ཾ《 ཞ 》 ཏ བྱང་ཆུབ་ཀྱི་སེམས་ཞུ་བ་ཞེས་བྱ་བ་དང༌། ཕྲ་བས་ཉུངས་དཀར་ཞེས་བྱ་བ་དང༌།ཾབསིལ་བ་དང་དཀར་བས་ཟླ་བ་ཞེས་བྱ་བ་དང༌། བདེ་བ་དང༌། འདོད་མཆོག་ཞེས་བྱ་བ་དང༌། དེ་ལ་སོགས་པས་བརྡའམ་རྣམ་གྲངས་དུ་མས་ཤེས་རབ་ཏུ་བསྟན་ལ་སྟོན་བྱེད་ཀྱི་ཡི་གེ་མ་ཡ་གཉིས་སོ། །གཞན་ཡང་ཐོས་པ་ཞེས་བྱ་བ་ལ་སོགས་པས་ནི། ཡས་ཕབ་པའི་ཐིག་ལེ་དེ་ལྟེ་བར་ཕྱིན་པ་ལས་དགའ་བ་དང༌། རིགས་པའི་སྣ་རྩེ་དང༌། པདྨ་བཞི་ཞེས་པས་གསང་བའི་གནས་ན། པདྨ་འདབ་མ་བཞི་ཡོད་པར་ཕབ་པའི་དུས་སུ་སྤྲུལ་སྐུ་ཞེས་པ་དང༌། ཁྲག་དང་དྲོ་བས་ཉི་མ་ཞེས་བྱ་བ་དང༌། སྡུག་བསྔལ་ལ་སོགས་པའི་བརྡའམ་རྣམ་གྲངས་དུ་མས་ཐབས་སུ་བསྟན་ལ། སྟོན་བྱེད་ཀྱི་ཡི་གེ་ནི་ཤྲུ་ཏཾ་གི་ཡི་གེ་གཉིས་སོ། །མདོར་བསྡུ་ན་ཡི་གེ་རྫས་ཀྱི་གཉིས་དང༌། བཏགས་པའི་གཉིས་ཏེ་བཞིའོ། །ཚིག་གཉིས་ཀྱིས་ཡེ་ཤེས་ཀྱི་རིམ་པའི་དགའ་བ་བཞི་ཐབས་ཤེས་གཉིས་སུ་མིང་གི་རྣམ་གྲངས་དུ་མས་བསྟན་ཏོ། །ཡེ་ཤེས་ཀྱི་རིམ་པའོ། །གཞན་ཡང་དུས་ཞེས་བྱ་བ་ནི་ཞེས་བྱ་བ་ལ་སོགས་པས། གསང་བའི་རིམ་པ་བསྟན་པ་ལས ༑ དེ་ཡང་དུས་གཅིག་ཅེས་པས་གསང་བའི་རིམ་པ་འབྲས་བུའི་མཚན་ཉིད་བཞིར་བསྟན་ལ། བཅོམ་ལྡན་ནས་ལ་སོགས་པའི་མཚན་ཉིད་བསྟན་ཏེ ༑ མདོར་ན་དུས་བཟང་པོ་ལ་སོགས་པ་སྤངས་པ་བསམ་གྱིས་མི་ཁྱབ་པའི་དུས་ནི། དུས་གཅིག་ཡིན་ལ། གཅིག་ཅེས་པ་དེ་ཉིད་སྲོག་རྩོལ་ལ་སོགས་པའི་ཟླ་དང་བྲལ་བའོ། །དུས་གཅིག་པོའང་དེ་ཉིད་དུ་ཞེས་པ་ནི་མཚན་བཞིར་གཞག་པའོ། །བཅོམ་ནས་ལ་སོགས་པ་ནི་མཚན་ཉིད་བསྟན་པ་སྟེ།

དུས་དེ་ཉིད་ལ་བཅོམ་ལྡན་ནས་ཞེས་བྱ། དེ་ཉིད་ལ་སངས་རྒྱས་ཐམས་ཅད་ཀྱི་སྐུ་དང་གསུང་དང་ཐུགས་ཞེས་བྱ། དེ་ཉིད་བྷ་ག་ལ་བཞུགས་སོ་ཞེས་བྱ་བས་བསྟན་པའོ། །བཅོམ་ལྡན་འདས་ཀྱི་དོན་ནི་བསམ་གྱིས་མི་ཁྱབ་པའི་དུས་དེ་ཉིད་ཉོན་མོངས་པ་དང༌། བདུད་བཅོམ་པས་སྤངས་པ་དང་ལྡན་པར་བསྟན། མཁའ་དབྱིངས་ལ་སོགས་པའི་ཡེ་ཤེས་དང་ལྡན་པའི་སྒོ་ནས་རྟོགས་པ་དང་ལྡན་པ་ལ་བཅོམ་ལྡན་འདས་སུ་བསྟན་ཏེ། མཁའ་དབྱིངས་ཞེས་པ་ནི་བྷ་གའི་དོན་ཏེ་ཆོས་ཀྱི་དབྱིངས་ལ་བཤད་ལ། དབྱིངས་དང་ཡེ་ཤེས་གཉིས་སུ་མེད་པ་ཡིན་པས་དབྱིངས་རྟོགས་པ་ལ་ཡང་ཡེ་ཤེས་འབྱུང་བས། ཡེ་ཤེས་ཕུན་སུམ་ཚོགས་པ་བསྟན་གསུང་ ༑ གནས་ཞེས་པ་ལ་སོགས་པས་ཆོས་ཀྱི་དབྱིངས་དེ་བཞིན་ཉིད་ལ་རྣམ་གྲངས་ཀྱི་ཚུལ་གྱི་ཡོན་ཏན་བསྟན་པ་སྟེ། འདས་པའི་ཡོན་ཏན་ཐམས་ཅད་འབྱུང་བས་ན་གནས་ཞེས་བྱ། རྟོགས་པ་ཐམས་ཅད་བཅོམ་པས་བྷ་ག་ཞེས་བྱ། དེ་ཉིད་ལ་བརྟག་པ་ཞེས་བྱ། དེ་ནི་བསྐྱེད་དང་ལ་སོགས་པས་ཕྱག་རྒྱ་ཞེས་བྱ་བར་སྟོན་ཏེ་ཐམས་ཅད་དེའི་ངོ་བོར་རྒྱས་འདེབས་པས་སོ། །བྱང་སེམས་རིན་པོ་ཆེ་གང་ཡིན། །ཞེས་པ་ལ་སོགས་པས་ཀྱང་བརྟེན་པ་ཡེ་ཤེས་དང༌། རྟེན་ཆོས་ཀྱི་དབྱིངས་གཉིས་སུ་མེད་པར་བསྟན་ལ ༑ དེ་ལ་བཅོམ་ལྡན་འདས་སུ་བཤད་དེ། སྐུ་གསུང་ཐུགས་ནི་རྟེན་བསྐྱེད་པའི་རིམ་པ་ཡིན་ལ། སྤྲོས་པས་མ་སྤྲོས་པ་རྫོགས་པ་སྟེ་མདོར་ན་དེ་གཉིས་ལས་བྱུང་བའམ། དེ་གཉིས་རོ་གཅིག་པའི་ངོ་བོར་སངས་རྒྱས་ཐམས་ཅད་བསྐྱེད་པ་སྟེ། དེ་ཡང་བསམ་གྱིས་མི་ཁྱབ་པའི་དུས་ཉིད་མིན་ ཆ 《 ཞ 》 ཡིན་ ཇ ཞེས་བྱའོ། །བཅོམ་ལྡན་འདས་ཀྱང་དེ་ཉིད་ལ་བཤད་དེ། ཐ་དད་མེད་ཅེས་པའོ ༑ ༑ བཅོམ་ལྡན་འདས་ཀྱི་ཚིག་དོན་གྱིས་སྤངས་པ་དང་རྟོགས་པ་དབྱིངས་དང་ཡེ་ཤེས་གཉིས་སུ་མེད་པར་བསྟན་ཏོ། །བཞུགས་པའི་ཚིག་དོན་ལ། དེ་ཡང་བཞུགས་པ་ལ་སོགས་པའི་ཤློ་ཀ་ཕྱེད་དང་གཉིས་ཀྱིས ༑ དབྱིངས་དང་ཡེ་ཤེས་གཉིས་སུ་མེད་པ་འཕེལ་འགྲིབ་དང་བྲལ་བ།

རོ་གཅིག་པར་རྟོགས་པས་བཞུགས་སོ་ཞེས་བསྟན། སེམས་ཅན་ཞེས་པ་ཤློ་ཀ་ཕྱེད་དང་གསུམ་གྱིས་སྣོད་བཅུད་ལ་སོགས་པ་ཆོས་ཐམས་ཅད་ཀྱི་ཆོས་ཉིད་རོ་གཅིག་པར་རྟོགས་པའི་ཚུལ་གྱིས་བཞུགས་པར་བསྟན་ཏེ། རྡོ་རྗེ་སེམས་དཔའ་ལ་སོགས་པ་མན་ཆད་ཀྱི་རྒྱུ་ཡོན་ཏན་དུ་གྱུར་པའི་ཚུལ་གྱིས་བཞུགས་པར་བསྟན་ཏོ། །ཡན་ལག་གི་དོན་ལ། སེམས་ཅན་སྣོད་ཀྱི་ཚུལ་ཞེས་བྱ་སྣོད་དང་ནང་སེམས་ཅན་རང་ལ་གསུང༌། སྐལ་བཟང་སྐལ་ངན་ཞེས་པ་རང་གི་ལུས་ཉིད་ལ་བྱ་སྟེ། སྣོད་ནི་ལུས་དང་རྩ་ཡིན་ལ། བཅུད་ནི་བྱང་སེམས་རླུང་ངོ༌། །དེ་ལ་སྣོད་ཀྱི་སྐལ་བཟང་རྩ། སྐལ་ངན་ཕྱིའི་ལུས་དང་དབང་པོ་རགས་པའོ། །བཅུད་ཀྱི་སྐལ་བཟང་རླུང་དང་བྱང་སེམས་བརྟན་པ། སྐལ་ངན་དེ་དག་ཉམས་པའོ། །བཞི་པོ་དེ་རེ་རེ་ལ་ཡང་འབྱུང་བ་བཞི་བཞི་དང་ལྡན་པས། ས་དང༌། ཆུ་དང་ཞེས་བྱ་བ་ལ་སོགས་པ་སྟེ་བཅུ་དྲུག་ཏུ་འགྱུར་རོ། །ཆོས་ཅན་དེ་དག་གིས་ཆོས་ཉིད་རོ་གཅིག་པར་ཐུགས་སུ་ཆུད་པ་ནི་རྡོ་རྗེ་སེམས་དཔའི་ཚུལ་ལོ། །རེ་བ་སྐོང་བ་ཡང་དེ་རྣམས་ཀྱི་ཆོས་ཉིད་རྟོགས་པ་ ∶ གཉིས་སོཾ《 ཞ 》 ཉིད་དོཾ། །རྡོ་རྗེའི་སེམས་སུ་བསྟན་པ་ཆོས་ཉིད་རྟོགས་པའོ། །དེ་ལས་ཕན་ཡོན་ཅི་འབྱུང་ཞེ་ན། རྡོ་རྗེ་སེམས་དཔའ་དགའ་ཆེན་པོ་སྟེ། བདེ་བ་ཆེན་པོ་ཆོས་སྐུའོ ༑ ༑ སྐད་ཅིག་བཞི་ལས་ཞེས་བྱ་བ་ལ་སོགས་པས་ནི་འབྲས་བུ་དབྱིངས་དང་ཡེ་ཤེས་གཉིས་སུ་མེད་པ་ཉིད་ལ། རྟོགས་པའི་བྱེ་བྲག་གིས་དགའ་བ་བཞིར་བཞག་པའོ། །ཡང་ན་ཡོན་ཏན་དུ་གྱུར་པའི་སྒོ་ནས་བསྟན་པ་སྟེ། ཡེ་ཤེས་ཀྱི་རིམ་པའི་དགའ་བ་བཞི་ཉིད་གྱུར་པའི་འབྲས་བུ་ཡིན་ལ་འབྲས་བུའི་སྐབས་སུ་ཡང་སྐད་ཅིག་མ་བཞི་དང་འབྲས་བུ་བཞི་བསྟན་པའོ། །ད་ནི་དེ་བཞིན་གཤེགས་པ་ཐམས་ཅད་ཀྱི་སྒྲ་དོན་བསྟན་པ་ལས་དེ་ཡང་ ཐམས་ཅད་ཀྱི་ཆོས་ཉིད་དེ་བཞིན་ཉིད་དུ་འགྲོ་རྒྱུ་དང་འབྱུང་རྒྱུ་བསྟན་ལ ༑ དེ་བཞིན་ཉིད་ཀྱི་ཆོས་ཅན་སྣང་བ་དག་དེ་བཞིན་ཉིད་ལས་འཕྲུལ་ཏེ་འབྱུང་བ་དང༌།

དེའི་ངོ་བོ་འགྲོ་བར་བསྟན་ཏེ། མདོར་ན་སྣང་སྟོང་དབྱེར་མེད་དུ་བསྟན་ཏོ། །དེ་ལ་དྲུག་པོ་འདིར་འཇུག་ཅེས་པ་ཆོས་ཅན་དྲུག་ཏུ་བསྟན་ཏེ། དབང་པོ་དྲུག་ཡུལ་དྲུག་པོ་འདིར་འཇུག་ཅེས་གསུང༌། ཡང་དྲུག་པོ་དེ་རྣམས་ཞེས་པ་འགྲོ་བ་དྲུག་ལ་བྱས་ནས། དེ་དག་དེ་བཞིན་ཉིད་ཀྱི་ངོ་བོར་རོ་གཅིག་པས་འཇུག་པ་ལ་གསུང༌། དབང་པོ་རྣམས་དང་འབྱུང་ཞེས་པ་ནས་རྐང་པ་གསུམ་ལས་ ཆ 《 ཞ 》 གྱིས་ ཇ དེ་བཞིན་ཉིད་ལས་དབང་པོ་ལ་སོགས་པ་འབྱུང་སྟེ་འཕྲུལ་པར་བསྟན། དེ་ལྟར་ཞེས་པས་དེ་དཔེར་བྱས་པའོ ༑ ༑ འགྲོ་བ་ཞེས་པ། རྐང་པ་གསུམ་གྱིས་དེ་བཞིན་ཉིད་དུ་གཤེགས་པས་དེར་རོ་གཅིག་པར་བསྟན་ཏོ། །ཡུལ་རྣམས་ཞེས་པ་ཤློ་ཀ་གཅིག་ནི ༑ དེ་བཞིན་གཤེགས་པའི་རྒྱུ་མཚན་གཞན་སྟོན་པ་སྟེ། དབང་པོ་དྲུག་གིས་ཡུལ་དྲུག་མྱོང་ཙ་ན། དེ་དག་ལ་ཡོད་པའི་ཆོས་ཉིད་ཀྱང་སྣང་བས་དབང་པོ་རྣམས་ཆོས་ཉིད་རྟོགས་པའི་ཕྱིར་ཏ་ཐཱ་ག་ཏའོ། །འོ་ན་སེམས་ཅན་རྣམས་འཚང་མི་རྒྱ་བ་ཅི་སྟེ་ཟེར་ན། སྣང་ཡང་ངེས་པར་མ་བྱས་པས་དངོས་སུ་འཚང་མི་རྒྱའོ། ། ∶ དབང་པོ་ ཆ 《 ཞ 》 འགྲོ་འོང་ ཇ ཞེས་བྱ་བ་ལ་སོགས་པ་ཤློ་ཀ་ཕྱེད་དང་གཉིས་ཀྱིས་ཡུལ་རྣམས་དང༌། དེ་བཞིན་ཉིད་ལ་འཁྲུལ་པ་དང༌། དེ་བཞིན་ཉིད་ཀྱི་ངོ་བོར་སླར་འགྲོ་བས་ཏ་ཐཱ་ཡིན་པ་བཞིན

༑ ཆོས་ཐམས་ཅད་ཀྱང་དེ་བཞིན་གཤེགས་པ་ཡིན་ཞེས་མཇུག་བསྡུས་ཏེ་བསྟན་པའོ། །སྐུ་གསུང་ཐུགས་རྡོ་རྗེ་ཞེས་པ་ལ། སྐུ་གསུང་ཐུགས་ཀྱིས་ནི་ཆོས་ཅན་ཐ་མལ་པའི་ལུས་ངག་ཡིད་གསུམ་བསྟན། རྡུལ་མུན་པ་སྙིང་སྟོབས་གསུམ་གྱིས་ལུས་ངག་ཡིད་གསུམ་གྱི་བརྡ་བསྟན། བདེ་སྡུག་གིས་འབྲས་བུའི་ངོས་ནས་བསྟན། རྨོངས་པས་རྒྱུ་ཡི་ངོས་ནས་བསྟན། དེ་རྣམས་རྡོ་རྗེ་དེ་ཉིད་ཞེས་པ་ལ་སོགས་པས་ལུས་ངག་ཡིད་གསུམ་ལ་ཡོད་པའི་ཆོས་ཉིད་དེ་བཞིན་ཉིད་གསང་བའི་རིམ་པ་དངོས་བསྟན་ཏེ། སྐྱེ་བ་དང་འགག་པ་མེད་པའི་མཚན་ཉིད་དང་ལྡན་པར་བསྟན་ཏེ། ཉོན་མོངས་དྲ་བས་འཆིང་བ་ཡི། །ལ་སོགས་པས་ཟག་བཅས་ལ་སྐྱེ་འཇིག་ཡོད་པར་བསྟན་ཏོ། །རྡོ་རྗེ་བཙུན་མོ་ནི་རྣམ་པ་གཉིས་ཏེ། ཐུན་མོང་དང་ཐུན་མོང་མ་ཡིན་པ་རྣམ་པ་གཉིས་སོ། །ཐུན་མོང་བ་ནི་ལྷ་ལ་སོགས་པའམ་མིའི་རིགས་ཐམས་ཅད་ལ་བཙུན་མོ་ཞེས་བྱ་སྟེ། འགྲོ་བ་རྣམས་ཀྱི་ལུས་བསྐྱེད་ཅིང་གསོས་འདེབས་པས་སོ། །འདི་ནི་སྐབས་འདིར་ཞར་བྱུང་གི་ཚུལ་དུའོ། །ཐུན་མོང་མ་ཡིན་པ་ནི་བརྟན་གཡོ་ཐམས་ཅད་ལ་ཁྱབ་པའི་ཆོས་ཀྱི་དབྱིངས་སོ། །དེ་ཡང་ལྡོག་པས་ཕྱེ་ན། རྣམ་པར་ཐར་པའི་སྒོ་བཞི་དང་ལྡན་པས་དེའི་བརྡར་སྤྱན་ལ་སོགས་པ་བཞི་སྨོས་སོ། །དེ་ལ་ཅི་སྟེ་བཙུན་མོ་ཞེས་བྱ་ཞེ་ན། འཛིན་ཞིང་འཕེལ་ཞེས་པས་ཡེ་ཤེས་གོང་ནས་གོང་དུ་འཕེལ་ཞིང་རྒྱས་པར་བྱེད་པའོ། །འཛིན་ཞིང་འཕེལ་བར་བྱེད་པ་གཉིས་ལས་གོང་མ་བཙུན་མོ་དང་སྦྱར། འོག་མ་རྡོ་རྗེ་དང་སྦྱར་རོ། །རྡོ་རྗེ་འདོད་པ་རྐང་པ་གཉིས་མཇུག་བསྡུ་བའོ། །བྷ་ག་བཤད་པ་ལ་བྷ་ག་དང་ཨེ་ནི་རྣམ་གྲངས་སོ། །དོན་གྱིས་ན་བཙུན་མོ་དང་བྷ་ག་ནི་ཆོས་ཀྱི་དབྱིངས་ལ་བྱ་བ་ཞིག་དང༌། རྣམ་ཐར་གྱི་ངོས་ནས་བྷ་ག་ཞེས་བྱའོ། །རིགས་ལྔ་ནི་ཡེ་ཤེས་ལྔ་སྟེ་བྷ་ག་ལ་བཞུགས་པའོ། །སངས་རྒྱས་བཞི་སྤྱན་ལ་སོགས་པ་བཞིན། དེའི་བརྡས་རྣམ་ཐར་བཞི་ལ་གསུང༌། དོན་གྱིས་ན་དབྱིངས་དང་ཡེ་ཤེས་གཉིས་སུ་མེད་པ་ཆོས་སྐུ་བསྟན་ཏོ།

།དེ་ལས་བྱུང་བ་ལོངས་སྐུ་ནི། མཚན་ནི་སུམ་ཅུ་རྩ་ཞེས་པ་ལ་སོགས་པས་བསྟན་ཏོ ༑ ༑ སྤྲུལ་སྐུ་ནི་འཁོར་བའི་ཕ་རོལ་མཐར་གནས་ཞེས་པ་ལ་སོགས་པས་བསྟན་ཏོ། །རྣལ་འབྱོར་པ་རང་གི་རང་བཞིན་སྐྱེས། ཞེས་པས་གཟུགས་སྐུ་གཉིས་ཀྱང་ཆོས་སྐུ་ལས་བྱུང་བར་བསྟན་ཏོ། །སྤྱོད་ཅིང་ལྟ་བའི་དྲ་ཞེས་བྱ་བ་ལ་སོགས་པས་བྷ་གའི་རྣམ་གྲངས་ཀྱི་ཚུལ་གྱིས་ཡེ་ཤེས་བཞུགས་པའི་གནས་བསྟན་ཏོ། །དེ་ནས་བྷ་གའི་བཤད་པ་རང་ནི་སྔར་བསྟན་ལ། འདིར་བྷ་ག་སྨོས་པ་ནི་རྣམ་གྲངས་བསྟན་པའོ། །བཞུགས་པ་ལ་ཡང་བཅོམ་ལྡན་འདས་ཀྱི་སྐབས་སུ་བསྟན་པ་ནི། བཅོམ་ལྡན་འདས་བཞུགས་སོ་ཞེས་ཐོག་མ་དང་ཐ་མ་སྦྱར་ཏེ་བསྡུས་ནས་བསྟན་ལ། འདིར་ནི་མཇུག་བསྡུ་བའི་ཚུལ་གྱིས། དབྱིངས་ལ་ཡེ་ཤེས་བཞུགས་པར་བསྟན། དེ་ལྟར་དབྱིངས་དང་ཡེ་ཤེས་གཉིས་སུ་མེད་པར་བཞུགས་པ་དེ། རྒྱུད་ཀྱི་རིམ་པ་ཙམ་ན་དཀྱིལ་འཁོར་གསུམ་དུ་གནས་ལ། འབྲས་བུ་ཙམ་ན་དབྱེར་མེད་པ་ལུས་ཟག་མེད་དང༌། སེམས་རྟོག་མེད་དུ་གནས་ཞེས་བསྟན་ཏོ། །འདི་སྐད་ལ་སོགས་པ་གཞུང་བསྡུས་པ་ལས། སྔར་ནི་འདི་སྐད་ལ་སོགས་པ་བཤད་པ་རྒྱས་པའི་ཚུལ་གྱིས་རྒྱུད་ཀྱི་རིམ་པ་བསྟན་ཏོ། །འདིར་ཡང་འདི་སྐད་ཅེས་པ་ལན་གསུམ་ཟློས་པ་ནི། དང་པོས་ནི་རྒྱུད་ཀྱི་རིམ་པ་འཁོར་ཙམ་ན་ཐམས་ཅད་ལ་ཁྱབ་པར་དཀྱིལ་འཁོར་གསུམ་དུ་གནས་ཞེས་རྒྱུད་ཀྱི་རིམ་པས་མགོ་དྲངས་ཏེ་རྒྱུད་ཡོན་ཏན་དུ་གྱུར་པའི་ཚུལ་གྱིས་བསྡུས་ཏེ་བསྟན ༑ འདི་སྐད་གཉིས་པ་ནི་འབྲས་བུ་གསང་བའི་རིམ་པ་རང་གི་མགོ་དྲངས་ནས་བསྡུས་ཏེ་བསྟན། འདི་སྐད་གསུམ་པས་གསང་བའི་རིམ་པ་རྟོགས་ན་འཁོར་བ་ལས་ལྡོག་པས་ཕན་ཡོན་གྱི་སྒོ་ནས་བསྡུས་ཏེ་བསྟན། གསང་བའི་དེ་ཁོ་ན་ཞེས་པ་ལ་སོགས་པས་ཀྱང་སྔར་གྱི་གཞུང་བསྡུ་བར་བསྟན་ཏེ། སྐུ་གསུང་ཐུགས་ནི་སྐུའི་སྒོ་དགུ་ལ་སོགས་པའི་དབང་དུ་བྱས་ནས་རྒྱུད་ཀྱི་རིམ་པའི་གཞུང་བསྡུ་བར་གསུངས།སྤྲུལ་པ་དང་ཞེས་སོགས་ སྔགས་ཀྱི་རིམ་པ་གཞན་ལ་ལྟོས་ཀྱང་དོན་གྱིས་དེའི་མཇུག་བསྡུ་བར་གསུངས

༑ ལོངས་སྤྱོད་ཀྱི་ཡེ་ཤེས་ཀྱི་རིམ་པ་གསུངས། ཆོས་ཀྱིས་གསང་བའི་རིམ་པ་བསྟན་ལ། རྟག་ཅེས་སོགས་ཀྱི་སྐུ་གསུམ་རོ་གཅིག་པར་བསྟན་ནོ་གསུང༌། དེ་ལྟར་ལེའུ་གཉིས་པས་རྗོད་བྱེད་ཨེ་བྃ་ལ་སོགས་པས་བརྗོད་བྱའི་དོན་རིམ་པ་བཞི་དངོས་དང་གཞན་ལ་ལྟོས་པ་གཉིས་ཀྱིས་བཤད་ནས། ད་ནི་ལེའུ་གསུམ་པས་དེ་མཚོན་པར་བྱེད་པའི་དཔེ་ལས་ཀྱི་ཕྱག་རྒྱ་ལ་བརྟེན་པའི་ཡེ་ཤེས་བསྟན་པ་ལས། དེ་ནས་གཞན་ཡང་སོགས་རྐང་པ་གཉིས་ཀྱིས་ནི། དོན་བསྟན་པར་མ་ཟད་དཔེ་ཡང་བསྟན་ཞེས་མཚམས་སྦྱར་བའོ། །ཨེས་ནི་རྟེན་ཐིག་ལེ་བསྟན་པའོ། །ཝྃ་གྱིས་ཐིག་ལེ་ལ་བརྟེན་པའི་བདེ་བ་བསྟན། བདག་གིས་ཆགས་པའི་སེམས་ཞེས་ཞུ་བ་དེའི་རྒྱུ་དྲོད་དང་ཆགས་པ་ཡིན་པས་ཆགས་སེམས་བསྟན། ཐོས་པས་བདེ་བ་ཉམས་སུ་མྱོང་བ་བསྟན་གསུང༌། ཡང་ན་ཆགས་པའི་རྒྱུ་ཕྱག་རྒྱ་བསྟན་ཡང་གསུང༌། དུས་གཅིག་གིས་ནི་ཞུ་བདེ་དང༌། ཆགས་པའི་རྒྱུ་རྐྱང་མ་དང་ཐབས་སྒྲུབ་པ་པོ་བསྟན་གསུང་ངོ༌། །མདོར་བསྟན་པ་དང་ཞེས་པ་ལ་སོགས་པ་བཤད་པ་གཉིས་པས་ནི། དུས་ཀྱི་དོན་གྱིས་རྡོ་རྗེ་དང་པདྨ་བསྲུབ་པ་བསྟན་པ་ལས། གཅིག་གིས་རྩ་གཉིས་འཛོམ་པར་བསྟན་ཏོ ༑ ༑ བཅོམ་ལྡན་སེམས་ཀྱི་རྡོ་རྗེ་ཞེས་པ་རྩ་གཉིས་འཛོམ་པའི་གནས་ ཆ 《 ཞ 》 དུས་ ཇ སུ་ཞུ་བདེ་རོ་གཅིག་པར་མངོན་དུ་བྱས་པའོ། །བཞུགས་པ་ནི་རྩ་གཉིས་སོ།།དེ་ཀུན་འབྱུང་བའི་ངོ་བོ་སྟེ། །ཞེས་པ་ཞུ་བདེ་གཉིས་སོ། །འབྱུང་བཞི་ནི་དེ་ལྟ་བུའི་ཞུ་བདེ་དེ། རེག་པས་སྲ་བ་ལ་སོགས་པ་རིམ་གྱིས་འབྱུང་བས ༑ དེ་བཞིན་གཤེགས་པ་ཐམས་ཅད་ཀྱི་དོན་སངས་རྒྱས་བཅས་ཞེས་པ་སྒྲུབ་པ་པོའི་ཕུང་པོ་ལྔ་དང་དབང་པོ་དྲུག་ལ་བྱ་གསུང༌། སྐུ་གསུང་ཟླ་བ་ཉི་མ་སྟེ་ཞེས་སོགས་ནི། སྐུ་ནི་ཉི་མ། གསུང་ཟླ་བ་སྟེ་ཞུ་བདེ་འབབ་པའི་ལམ་རྩ་གཡས་གཡོན་གཉིས་ལ་གསུང་ངོ༌། །དབྱེར་མེད་པ་བཞུ་བདེའམ་ཁུ་བ་དང་ཁྲག་གོ །དེ་དག་ནི་བརྟེན་པའོ། །རྟེན་ནི་ཕྱག་རྒྱའི་པདྨའོ། །ཚིག་ནི་གཉིས་གཉིས་ཞེས་སོགས་འདི་སྐད་ལ་སོགས་པ་ལ་གསུང་ན་ཡང་བརྟེན་པ་བཅོམ་ལྡན་འདས་དང༌།

རྟེན་བྷ་ག་གཉིས་སོ། །འབྲེལ་བ་ནི་རྟེན་དང་བརྟེན་པར་རོ། །རྒྱུད་ནས་རྟོགས་པ་ནི་ཨེ་བྃ་ལ་སོགས་པའི་རྗོད་བྱེད་རྣམས་ཀྱིས་སོ། །རང་བྱུང་རང་འབྱུང་དང་འདྲ་བ་སྟེ། མཚོན་བྱ་རང་རིག་པའི་ངོ་བོ་འབྱུང་བ་བཞིན་མཚོན་བྱེད་ཀྱང་འདྲ་བས་སོ། །ཤེས་དང་ཤེས་བྱ་ཞེས་བྱ་ཞེས་པ་ལ་སོགས་པས་ནི་དཔེས་མཚོན་པར་བྱ་བའི་དོན་བདག་ལས་སྐྱེ་བ་ལ་སོགས་པ་བཞི་དང་བྲལ་བས་སྐྱེ་བ་མེད་པ་དང༌། དངོས་པོ་ལ་སོགས་པའི་མཐའ་བཞི་དང་བྲལ་བར་བསྟན་ཏོ། ། ཨེ་ཡིག་དང་ནི་ཝྃ་ཡིག་དང༌། ཞེས་སོགས་ཀྱི་རྣལ་འབྱོར་རྒྱུད་ཀྱིས་གླེང་གཞི་སྒྲོ་བཏགས་ནས་བརྗོད་ཀྱང༌། དོན་ལ་བརྗོད་བྱ་ཐམས་ཅད་དང་བྲལ་བར་བསྟན་ཏོ། །བྱིས་པ་ལྐུགས་པ་སོགས་ཀྱིས་མྱང་ཡང་བརྗོད་པར་མི་ནུས་པའི་དཔེ་དང༌། སྣང་ཡང་རང་བཞིན་མེད་པའི་དཔེ་དུ་མས་བསྟན་ཏོ ༑ ༑ དེ་ཉིད་ཀྱི་ཕྱིར་ཇི་ལྟར་ན་ལ་སོགས་པས་མཚོན་བྱ་སྐྱེ་མེད་བརྗོད་པ་དང་བྲལ་བ་སྟེ། དེ་ཡང་བརྒྱུད་པའི་དཔེའི་ཡེ་ཤེས་ཀྱིས་མཚོན་ནུས་པར་བསྟན་ཏེ། དེའང་དེ་ཉིད་ཀྱི་ཕྱིར་ཞེས་སོགས་ཀྱིས་ནི། སྒྲ་དང་སྒྲ་ཉམས་ལ་སོགས་པས་བརྗོད་པར་མི་ནུས་པ་དེ་ཉིད་ཀྱི་ཕྱིར། འདི་སྐད་བདག་གིས་ཐོས་ཞེས་ངེས་པའི་རྗོད་བྱེད་ཀྱིས་བརྗོད་མི་ནུས་སོ། །ཅི་སྟེ་ཞེ་ན། རང་རིག་པ་ཡི་ངོ་བོ་ཡིས། །སངས་རྒྱས་ཀྱིས་ཀྱང་མཁྱེན་པ་མིན། །ཞེས་སོགས་ཏེ། སོ་སོ་རང་གི་རིག་བྱ་ཡིན་གྱི་ཡུལ་དུ་བྱས་པའི་ཚུལ་གྱིས་སངས་རྒྱས་ཀྱིས་ཀྱང་མི་མཁྱེན་པའི་ཕྱིར་རོ། །འོ་ན་ཇི་ལྟར་རྟོགས་ཤིང་ཉམས་སུ་མྱོང་བར་བྱ་ཞེ་ན། འདུས་པ་སེམས་དང་ཕྲད་པ་ནི། །ཞེས་སོགས་ཏེ་བརྗོད་པར་མི་ནུས་ཀྱང་ཉམས་སུ་མྱོང་བ་ཕྱག་རྒྱ་ལ་བརྟེན་པའི་དཔེའི་ཡེ་ཤེས་ལས་མྱོང་བ་བསྐྱེད་ཅེས་པ་སྟེ། དེ་ཡང་དང་པོ་བླ་མའི་ངག་སྒྲ་རང་གི་མཚན་ཉིད་པ་དེ་ལས་སྒྲ་སྤྱི་སྐྱེ་ལ་དེ་ལས་དོན་སྤྱི་སྒོམ་པ་སྐྱེའོ། །དེའང་ཞག་སུམ་ཕྲག་ལྔར་རླུང་སྦྱང་བ་དང༌། དེའི་སྒྲ་ཐོས་པ་ཙམ་དུ་བསླབ་པ་ལ་སོགས་པ་བྱ་སྟེ།

མཐར་རེག་པ་ལས་བསླབ་པ་ལས་ལྷན་ཅིག་སྐྱེས་པའི་དགའ་བ་ཉམས་སུ་མྱོང་བ་ནི་དཔེའོ། །བྷ་གར་ལིངྒ་རབ་བཞག་ལ་སོགས་པ་ནི། དབང་པོ་གཉིས་སྦྱར་བ་ལས་ཉམས་སུ་མྱོང་བ་སྐྱེ་བའི་ཚུལ་དེ་ཉིད་སྟོན་པ་ལས་སངས་རྒྱས་རྗེས་སུ་དྲན་པ་བསྒོམ། ཞེས་པས་སྲ་བ་ལ་སོགས་པ་འབྱུང་བ་ལྔ་རིན་གྱིས་བརྒྱུད་པའོ། །དེ་ལ། ཐོག་མ་དབུས་མཐར་ཡང་དག་གནས།།ཞེས་སོགས་དགའ་བ་བཞི་སྐྱེའོ། །མཁའ་དབྱིངས་ལ་སོགས་པས་ནི། དབང་པོ་གཉིས་སྦྱར་བ་ལ་བརྟེན་ནས་ཡེ་ཤེས་སྐྱེ་བ་ནི་གསང་བ་འདུས་པས་ཀྱང་བསྟན་པར་སྟོན་པའོ། །མཁའ་དབྱིངས་ཆོས་འབྱུང་ངོ༌། ཟླ་བ་བྱང་སེམས་སོ། །རྗེས་དྲན་བཅུ་དྲུག་ནི་བྱང་ཆུབ་ཀྱི་སེམས་ཏེ། འཁོར་ལོ་བཞི་ལ་ཐིག་ལེ་བཞིར་གནས་ལ། དེ་རེ་རེ་ལ་ཡང་འབྱུང་བ་བཞི་བཞིའི་བདག་ཉིད་དུ་གནས་པས་བཅུ་དྲུག་གོ །ཕུང་པོ་དང་ནི་ལ་སོགས་པས་ནི་དཔེས་མཚོན་པའི་དོན་རང་བཞིན་ལྷན་སྐྱེས་ཏེ ༑ ཀུན་ནས་ཉོན་མོངས་དང་རྣམ་བྱང་གི་ཆོས་ཐམས་ཅད་ཀྱི་སྤྲུལ་བྱེད་དུ་བསྟན་ནོ། །འདིར་དེ་རྣལ་འབྱོར་རྒྱུད་དུ་ནི། །ཞེས་སོགས་ནི་མཇུག་བསྡུས་ཏེ ༑ སངས་རྒྱས་གྲངས་མེད་པ་རྣམས་ཀྱི་དགོངས་པ་དེ་ཡང་བདེན་པ་གཉིས་སུ་གཅིག་པར་བསྟན་ཏོ། །དཔེར་ན་ཡུངས་མར་ཞེས་པ་ལ་སོགས་པས་དོན་དམ་པར་བརྟགས་ན་གང་ལྟར་ཡང་མ་གྲུབ་པ་སྟོང་པ་ཉིད་དུ་དཔེའི་སྒོ་ནས་བསྟན་ཏོ། །འདི་སྐད་བདག་གིས་སོགས་ཀྱིས་འདི་སྐད་ལ་སོགས་པའི་བརྗོད་བྱར་ཡང་བསམ་གྱི་མི་ཁྱབ་པ་དེ་གནས་པར་བསྟན་ཏོ། །དེ་ནས་རྣལ་འབྱོར་མ་རྒྱུད་དུ། །ཞེས་པ་ལ་སོགས་པ་ལ ༑ ༑ མེ་སྟེ་གཞན་དག་སོག་མ་འདྲ། །ཞེས་པ་མ་རྒྱུད་ཀྱི་རྗོད་བྱེད་ཀྱི་རིམ་པ་བཞི། ཐུན་མོང་གི་རྗོད་བྱེད་ཀྱི་བརྗོད་བྱ་གཉིས་སུ་མེད་པའི་ཡེ་ཤེས་བསྟན་པར་གསུངས་སོ། །ཧེ་ནི་རྒྱུ་དང་བྲལ་བ་ལ་སོགས་པ་ལ་གསང་བའི་རིམ་པ་འབྲས་བུ་སྐུ་བཞི་ཐབས་ཤེས་རབ་གཉིས་སུ་མེད་པའྀ་ཚུལ་གྱི་བསྟན་ཏོ། །རྒྱུ་མེད་པ་ནི་ཡེ་ཤེས་ཞེས་པ་ལ་སོགས་པ་རྒྱུད་ཀྱི་རིམ་པ་འདིར་བསྟན་པ།

ལུས་ཀྱི་དཀྱིལ་འཁོར་དང༌། བྷ་གའི་རྩ་དང༌། བྱང་ཆུབ་སེམས་ཀྱི་དཀྱིལ་འཁོར་རྩ་ལ་གནས་པའི་ཐིག་ལེ་རྣམས་བསྟན་ཏོ ༑ ༑ སྡེ་ཚན་ཐ་མའི་མིང་སྤངས་ཞེས་པ་ནི། སྤྱི་བོའི་ཧྃ་དེ་གཏུམ་མོའི་མེས་གཞོམ་དུ་མེད་པའམ། ཧྃ་གི་བདེ་བ་ཆེན་པོ་དེ་བརྗོད་དུ་མེད་པ་ལ་བྱའོ ༑ དེ་དག་གང་གིས་བརྗོད་ན། མེ་ཞེས་བྱ་བར་མངོན་པར་བརྗོད༌། ཅེས་པ་ཐུན་མོང་གི་རྗོད་བྱེད་ཀྱིས་བརྗོད་པའོ། །དེ་ལ་ཅི་སྟེ་མེ་ཞེས་བྱ་ཞེ་ན ༑ ཆགས་སོགས་ཞེས་པ་སྟེ་རྒྱུད་ཀྱི་རིམ་པ་ལ་སྔགས་ཀྱི་རིམ་པས་བསྐུལ་བས་ཉོན་མོངས་པའི་རྟོག་པ་རྣམས་བསྲེགས་པས་མེ་ཞེས་གསུང༌། ཡང་ན་དེས་རྩ་རྣམས་ལ་ཟ་ཞིང་རྩའི་རྟོག་པ་བསྲེགས་པས་མེ་ཞེས་བྱ་སྟེ །རྗོད་བྱེད་ལ་མེའི་རྒྱུ་མཚན་ཡོད་པས་བརྗོད་བྱ་ལ་མེ་ཞེས་སྦྱར་བའོ། །འཁོར་ལོ་གསུམ་ནི་རྣལ་འབྱོར་མ། །དེ་ཡང་མེ་ཞེས་བྱ་བར་བརྗོད། །ཅེས་པ་ལ་སོགས་པ་ནི། མེ་ཞེས་བྱ་བའི་བརྗོད་བྱ་དེས་རྩའི་འཁོར་ལོ་རྣམས་གསུངས་པར་ལྟའོ། ཀུན་ཞེས་རྣམ་པར་བཤད་སོགས་ཀྱིས་ནི་ཐུན་མོང་མ་ཡིན་པ་གསང་བའི་རིམ་པ་ཁོ་ནའི་རྗོད་བྱེད་དང༌།མཁའ་འགྲོ་ཀུན་ དངོས་སེམས་དཔའ་ནི། །རྡོ་རྗེ་སེམས་དཔའ་བདེ་བའི་མཆོག །ཅེས་པ་དེས་འབྲས་བུ་སྐུ་གསུམ་བསྟན་ཏོ། །དེ་ཡང༌།སངས་རྒྱས་ཕུང་སོགས་དེ་བཞིན་དུ། །ཞེས་པ་ལ་སོགས་པས་རྒྱུད་ཡོན་ཏན་དུ་གྱུར་པའི་དབང་དུ་བྱས་ནས་རྒྱུད་ཀྱི་རིམ་པ་ཡང་བསྟན་ཏོ། །མཁའ་འགྲོ་ཀུན་དངོས་ཀྱིས་སྤྲུལ་པའི་སྐུ་མ་དག་པ་ཕུང་པོ་ལ་སོགས་པ་ཐམས་ཅད་དུ་ཡང་སྣང་ཞིང་འགྲོ་བར་བསྟན་ཏོ། །སེམས་དཔས་ལོངས་སྐུ་བསྟན། རྡོ་རྗེ་སེམས་དཔས་ཆོས་སྐུ་བསྟན། བདེ་མཆོག་གིས་རྟོགས་པ་ཆོས་སྐུ་དེ་རང་བཞིན་ཆོས་སྐུ་ལས་འབྱུང་བར་བསྟན། གསང་བ་ས་ཡི་ཁམས་ཡིན་ཏེ ༑ ༑ ལ་སོགས་པས་རིམ་པ་བཞིན་ཐུན་མོང་གི་རྗོད་བྱེད་རྣམ་གྲངས་དང་བཅས་ཏེ་བསྟན་ཏོ། །རྣལ་འབྱོར་རྒྱུད་དུ་དེ་བཞིན་གཤེགས། །ལ་སོགས་པས་རྣལ་འབྱོར་དང་རྣལ་འབྱོར་མའི་རྒྱུད་ཀྱི་རྗོད་བྱེད་གཉིས་ཀ་ཡང༌།

བརྗོད་བྱ་བདེ་བ་ཆེན་པོ་གཉིས་སུ་མེད་པའི་ཡེ་ཤེས་བསྟན་ལ། དེ་ཡང་རིམ་པ་བཞི་ཚོགས་གཉིས་སུ་འགྱུར་ཏེ། དང་པོ་གསུམ་ནི་བསོད་ནམས་ཀྱིས་ཚོགས་སུ་འགྱུར་ལ།གསང་བའི་རིམ་པ་ནི་ཡེ་ཤེས་ཀྱི་ཚོགས་སུ་འགྱུར་བའོ ༑ ༑ ཞེས་བསྟན་ཏོ། །མཇུག་གི་དོན་ནི་རྟོགས་པར་སླའོ། །གསང་བའི་དེ་ཁོ་ཉིད་རབ་ཏུ་གསལ་བའི་གསལ་བྱེད་རྫོགས་སོ།། །།༄༅། །དེའི་ཚིག་དོན་བསྡུས་པའི་གོ་འབྱེད་བཞུགས། ། ༄༅། །བཅོམ་ལྡན་འདས་དཔལ་འཁོར་ལོ་བདེ་མཆོག་ལ་ཕྱག་འཚལ་ལོ། །གསང་བའི་དེ་ཁོ་ན་ཉིད་རབ་ཏུ་གསལ་བར་བྱེད་པ་འདི་ལ ༑ ལེའུ་བཞིའི་བདག་ཉིད་དུ་གནས་པ་ལས། དེ་རྣམས་ཀྱི་དོན་ཉུང་འདུས་སུ་བསྡུས་ཏེ་རྟོགས་པར་བྱ་བ་ནི། རྗོད་པར་བྱེད་པའི་ཚིག་གང་ཡིན་པ། བརྗོད་པར་བྱ་བའི་དོན་གང་ཞིག་བསྟོན་པ། དེ་དག་ཤེས་པར་བྱེད་པའི་ཐབས་ཡིད་ཆེས་ཁྱད་པར་ཅན་བསྟན་པའོ། །དང་པོ་ལ་གཉིས་སུ་གནས་ཏེ། ཐུན་མོང་གི་རྗོད་བྱེད་དང༌། ཐུན་མོང་མ་ཡིན་པའི་རྗོད་བྱེད་དོ། །དེ་ལས་དང་པོ་ནི་ཕྱི་རོལ་པའི་རིག་བྱེད་བཞི་ལ་སོགས་པ་ནས་བཟུང་སྟེ། རྡོ་རྗེ་ཐེག་པའི་རྣལ་འབྱོར་ཆེན་པོའི་རྒྱུད་ཀྱི་བར་རྣམས་ཏེ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང༌། དེ་ལས་བསྡུ་ན་གསུང་རབ་ཡན་ལག་བཅུ་གཉིས། དེ་ལས་ཀྱང་བསྡུ་ན་སྡེ་སྣོད་རིན་པོ་ཆེ་གསུམ་ཞེས་ཡོངས་སུ་གྲགས་པ་ཉིད་དོ། །ཐུན་མོང་མ་ཡིན་པ་ནི་ཐུན་མོང་བ་ཉིད་ལས་ཁྱད་པར་དུ་བྱུང་བ་རྡོ་རྗེ་ཐེག་པའི་རྒྱུད་སྡེ་བཞི། དེ་ལས་ཀྱང་རྣལ་འབྱོར་ཆེན་པོའི་རྒྱུད་ཐབས་གཙོ་བོར་གྱུར་པ་གསང་བ་འདུས་པ་དང༌། ཤེས་རབ་གཙོ་བོར་གྱུར་པ་བདེ་མཆོག་ཉུང་ངུ་སྟེ། དེ་དག་ཀྱང་ཐུན་མོང་བ་ཉིད་ཀྱི་ཁོངས་སུ་བསྡུས་ལ་རྗོད་བྱེད་ཐུན་མོང་མ་ཡིན་པ་དངོས་ནི་རྒྱུད་ཉིད་ཀྱི་གླེང་གཞིའི་ཚིག་ཡིན་ཏེ། རྣལ་འབྱོར་གྱི་རྒྱུད་ཀྱི་གླེང་གཞིའི་ཚིག་ཡི་གེ་སུམ་ཅུ་རྩ་བདུན་ཚིག་བཅུར་བསྡུས་པ། རྣལ་འབྱོར་མའི་རྒྱུད་ཀྱི་གླེང་གཞིའི་ཚིག་ཡི་གེ་བཅུ་དྲུག་ཡན་ལག་དང་བཅས་པ་ཚིག་བཅུར་བསྡུས་པ་སྟེ།

ཚིག་ཉི་ཤུར་རྗོད་བྱེད་ཐུན་མོང་མ་ཡིན་པ་བསྡུའོ། །བརྗོད་བྱའི་དོན་ལ་གཉིས་ཏེ། ཐུན་མོང་དང་ཐུན་མོང་མ་ཡིན་པའོ། །དེ་ལ་དང་པོ་ནི་བདག་ དང་སྒྲ་རྟག་པ་ལ་སོགས་པ་ནས་རྡོ་རྗེ་ཐེག་པའི་ཕྱག་རྒྱ་འཆའ་བ་ལ་སོགས་པ་དེ་ཁོ་ན་ཉིད་བཅུ་ལ་སོགས་པ་ལམ་གྱི་དེ་ཁོ་ན་ཉིད་དུ་མ་མཐར་ཐུག་ཏུ་འདོད་པ་སྟེ། འདི་ལ་སོ་སོའི་དེ་ཁོ་ན་ཉིད་ཅེས་བྱ་བ་གདུལ་བྱ་སོ་སོའི་བསམ་པ་དང་བསྟུན་ནས་གསུངས་པའི་ལམ་གྱི་དེ་ཁོ་ན་ཉིད་ཅེས་བྱའོ། །གཉིས་པ་ཐུན་མོང་མ་ཡིན་པ་ལ་གཉིས་ཏེ། དོན་གྱི་དེ་ཁོ་ན་ཉིད་དང༌། ཉམས་སུ་བླང་བའི་དེ་ཁོ་ན་ཉིད་དོ། །དེ་ལ་དོན་ནི་གསང་བའི་དེ་ཁོ་ན་ཉིད་ཅེས་བྱ་བ། ཐོག་མ་དང་ཐ་མ་མེད་པ་བྱང་ཆུབ་ཀྱི་སེམས་རིག་པ་གསལ་ལ་མ་འགགས་པ་འདི་ཉིད་ལ་བྱ་སྟེ། བྱང་ཆུབ་ཀྱི་སེམས་རིན་པོ་ཆེ་ཞེས་ལེའུ་གཉིས་པའི་སྟོད་ནས་གསུངས་པ་བཞིན་ནོ། །ཉམས་སུ་བླང་བའི་དེ་ཁོ་ན་ཉིད་ལ་གཉིས། རང་ལུས་ཐབས་ལྡན་གྱི་དབང་དུ་བྱས་ནས་རིམ་པ་བཞིའི་དེ་ཁོ་ན་ཉིད་རྒྱུད་ལ་བསྐྱེད་པ་བསྟན་པ་དང༌། དེའི་སྔོན་དུ་མཚོན་པར་བྱེད་པ་དཔེའི་ཡེ་ཤེས་ཀྱི་དེ་ཁོ་ན་ཉིད་དབང་གསུམ་པས་ཉམས་མྱོང་བསྐྱེད་པར་བསྟན་པའོ། །དེ་ལ་རིམ་པ་བཞི་ནི་རྒྱུད་ཀྱི་རིམ་པ་ཐོས་བསམ་གྱིས་གཏན་ལ་དབབ་པ། སྔགས་ཀྱི་རིམ་པ་ཙཎྜཱ་ལཱི་སྦར་བ

༑ ཡེ་ཤེས་ཀྱི་རིམ་པ་ཡས་བབ་པའི་དགའ་བ་བཞི། གསང་བའི་རིམ་པ་སྐུ་དང་ཡེ་ཤེས་ཟུང་དུ་འཇུག་པའོ། །དེ་ལ་དང་པོ་ནི་རྒྱུ། གཉིས་པ་ནི་ལམ ༑ ཐ་མ་ནི་འབྲས་བུའོ། །དེ་ལ་ཅུང་ཟད་སོ་སོར་ཕྱེ་སྟེ་བརྗོད་ན། རྒྱུད་ཀྱི་རིམ་པ་ནི་རྗོད་བྱེད་ཨེ་བྃ་མ་ཡ་ཡི་གེ་འབྲུ་བཞི་རྫས་དང་བཏགས་པའི་དབང་དུ་བྱས་ནས་དྲུག་རྗོད་བྱེད་དེ། དངོས་སུ་བསྟན་པ་འཁོར་ལོ་བཞི་ཐབས་ཤེས་རབ་ཏུ་གནས་པ་དེ་ལ་ཡི་གེ་གང་ཡིན་ཞེས་བྱ་བ་ནས ༑ འཁོར་ལོ་གང་ཡིན་ཞེས་བྱ་བའི་བར་དུ་འཁོར་ལོ་རེ་རེ་ལ་ཕྱི་རོལ་གྱི་དོན་བཅུ་བཅུ་ལྡན་པར་གཏན་ལ་ཕབས་པས་ཇི་སྙེད་ཡོད་པའི་ཆོས་ཇི་ལྟ་བ་བཞིན་དུ་གཏན་ལ་དབབ་པ་ཐོས་བསམ་གྱི་ཡུལ་དུ་གྱུར་པའོ། ། ཤུགས་ཀྱིས་རྩ་གསུམ་བསྟན་ཏེ་མདོར་ན་འཁོར་ལོ་བཞི་དང་རྩ་གསུམ་གཏན་ལ་འབེབས་པ་ལ་བྱའོ། །ཤུགས་ཀྱིས་བསྟན་པ་སྔགས་རིམ་ནི་སྔགས་ནི་ལྟེ་བའི་ཨྃ་ཡིན་ལ། རིམ་པ་ནི་རྩ་དབུ་མ་ནས་འཁོར་ལོ་གོང་མར་འགྲོ་བ་དང༌། རླུང་རེག་བྱ་དྲོད་ཀྱི་རང་བཞིན་ཅན་དེ་བཞིན་གཤེགས་པའི་རྒྱུད་ལ་འགྲོ་འོང་བྱེད་པའོ། །ཡེ་ཤེས་ནི་ཐོས་པའི་ཚིག་གིས་བསྟན་ཏེ་ཡས་ཕབ་པའི་དགའ་བ་བཞི་ལ་སྐུ་གསུམ་དུ་བཞག་པའོ། །དེ་ཡང་ཁམས་བྱང་ཆུབ་སེམས་ཀྱི་ཐིག་ལེ་དབུ་མར་འཇུག་པ་ལས་འབྱུང་བ་ཡིན་ཏེ ༑ སྤྱི་བོ་ནས་མགྲིན་པར་བབས་པས་དགའ་བ། མགྲིན་པ་ནས་སྙིང་གར་བབས་པས་མཆོག་དགའ། ཐིག་ལེ་བཞི་དང་གསུམ་བྱིན་པའོ། །དེར་བདེ་བ་ལ་ལོངས་སྤྱོད་པ་ནི་ལོངས་སྤྱོད་རྫོགས་པའི་སྐུ་ལམ་དུ་བྱེད་པའོ། །དེ་ལ་ཟླ་བ་ཞེས་བྱ་བ་ལ་སོགས་པ་རྣམ་གྲངས་ཉི་ཤུར་མིང་བཏགས་ཏེ་རྣལ་འབྱོར་ཆེན་པོའི་རྒྱུད་སོ་སོ་ནས་མིང་སོ་སོར་བཏགས་པའི་མིང་དོན་ལ་མ་རྨོངས་པར་བྱ་བའི་ཕྱིར་ཕྱོགས་གཅིག་ཏུ་བསྟན་ཏེ། སྙིང་ག་ནས་ལྟེ་བར་བྱོན་པ་ནི་དགའ་བྲལ་གྱི་ཡེ་ཤེས་ཏེ། གནས་ལས་མིང་ཐོབ་པ་སྤྲུལ་སྐུ ༑ ཐིག་ལེ་གཉིས་ལ་གཅིག་ཐིམ། གཅིག་ལ་ཨོཾ་གྱི་ནཱ་ད་ལ་གནས་པ་ཉི་མ་ཞེས་བྱ་སྟེ།

འདི་ཡང་རྣམ་གྲངས་ཉི་ཤུ་ཐེམ་པའི་ཚུལ་དུ་སྔ་མ་བཞིན་གནས་སོ། །དེ་དག་ལ་བརྟེན་ནས་སྐྱེས་པའི་ཡེ་ཤེས་ཀྱི་གཙོ་བོ་ལྷན་ཅིག་སྐྱེས་པའི་ཡེ་ཤེས་ནི། རེ་ཞིག་རྩ་གནས་ཐམས་ཅད་དུ་ཁྱབ་ནས་ལྟེ་བའི་གནས་སུ་འདུས་ཏེ་བདེ་སྟོང་མཆོག་གི་ཏིང་ངེ་འཛིན་སྐྱེ་བ་སྟེ། འདི་ནི་ཆོས་སྐུ་ལམ་དུ་བྱེད་པའོ། དེ་ནི་གཞུང་ལས་གསལ་བར་རྣམ་པར་མ་བཀོད་དེ། བླ་མའི་ཞལ་ལས་རྟོགས་པར་བྱའོ། །དུས་གཅིག་ན་ལ་སོགས་པས་འབྲས་བུ་གསང་བའི་རིམ་པ་བསྟན་ཏེ། དེ་ཡང་དུས་གཅིག་ན་ཞེས་བྱ་བས་དབུ་མར་རླུང་དང་བྱང་ཆུབ་ཀྱི་སེམས་ ∶ ཐིམ་པ།ཾ《 ཞ 》 ཐིག་ལེ་ ཇ དུས་གསུམ་ལས་བསམ་གྱིས་མི་ཁྱབ་པའི་དུས་སུ་འགྱུར་བར་བསྟན་ལ། དེ་ཉིད་ཀྱི་ཚེ་གྲུབ་སྟེ་གཅིག་ཏུ་ལུས་ཟག་མེད་དང༌། སེམས་རྟོགས་མེད་དུ་གྱུར་པ་ནི་མཚན་གཞིའོ། །བཅོམ་ལྡན་འདས་ལ་སོགས་པ་ནི་དེའི་མཚན་ཉིད་ཅེས་བྱ་བ་ཡོན་ཏན་གྱི་ཁྱད་པར་དུ་མ་དང་ལྡན་པར་བསྟན་ལ་དེ་ཡང་ཚིག་ལྔས་ཡོན་ཏན་གྱི་ཁྱད་པར་སོ་སོར་བསྟན་པ་ལས། བཅོམ་ལྡན་འདས་ཀྱིས་ནི་འབྲས་བུ་གསང་བའི་རིམ་པ་རྡོ་རྗེ་སེམས་དཔའ་དེ་སྤངས་པ་ཕུན་སུམ་ཚོགས་པ་དང༌། ཡེ་ཤེས་ཕུན་སུམ་ཚོགས་པ་གཉིས་དང་ལྡན་པར་བསྟན། དེ་བཞིན་གཤེགས་པ་ཐམས་ཅད་ཀྱིས་ནི་དེ་བཞིན་ཉིད་སྟོང་པ་ཉིད་དུ་ཐིམ་ཞིང་དེ་ལས་བྱུང་བས་དེ་བཞིན་གཤེགས་པར་སྟོན་ཏེ ༑ དེ་ཡང་ཐམས་ཅད་ཀྱི་ཚིག་གིས་ནི། གཞི་ཆོས་ཅན་འཁོར་འདས་ཀྱི་ཆོས་ཐམས་ཅད་བསྟན་ལ། དེ་བཞིན་གཤེགས་པ་ཞེས་བྱ་བས་ནི་ཆོས་ཅན་དེ་དག་ཀྱང་དེ་བཞིན་ཉིད་དུ་ཐིམ་ཞིང༌། དེ་བཞིན་ཉིད་ལས་གཤེགས་པས་ན། དེ་འབྲས་བུ་གསང་བའི་རིམ་པ་ལ་རོ་གཅིག་ཏུ་མངོན་དུ་གྱུར། ཞེས་བྱ་བའི་དོན་ཏོ། །སྐུ་གསུང་ཐུགས་རྡོ་རྗེའི་ཚིག་གིས་བསྟན་པའི་ཡོན་ཏན་ནི། སྦྱང་གཞི་ལ་བཞག་པ་དང༌། འབྲས་བུ་གནས་གྱུར་ལ་བཞག་པ་གཉིས་སོ། །དེ་ལ་རྒྱུད་ཀྱི་རིམ་པ་ལྟར་གནས་ཏེ། མ་དག་པ་ལུས་ངག་ཡིད་གསུམ ༑ རྒྱུའི་དབང་དུ་བྱས་ནས་ཉོན་མོངས་པ་དུག་གསུམ།

འབྲས་བུའི་དབང་དུ་བྱས་ན་བདེ་བ་སྡུག་བསྔལ་བཏང་སྙོམས་གསུམ། འོག་ནས་འབྱུང་བའི་དོན་ཡར་དྲངས་པ་ལས་ངོ་བོ་ཉིད་ཀྱི་དབང་དུ་བྱས་ན་དཀྱིལ་འཁོར་གསུམ་མོ། །འབྲས་བུ་གནས་གྱུར་ནི་རྡོ་རྗེ་སེམས་དཔའ་ལ་ཇི་ལྟར་མངའ་བ་སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེའི་ཡོན་ཏན་དང་ལྡན་པའོ། །འབྲས་བུ་དེ་ཉིད་ལས་བཙུན་མོའི་ཡོན་ཏན་ལྡན་པ་ནི་དཔེ་ཉེ་བར་མཚོན་པའི་དབང་དུ་བྱས་ནས་ཐུན་མོང་གི་བཙུན་མོ་བསྟན་པ་དང༌། ཡོན་ཏན་མ་ལུས་པ་སྐྱེད་པའི་དབང་དུ་བྱས་ནས་ཐུན་མོང་མ་ཡིན་པའི་བཙུན་མོ་བསྟན་པའོ། །དེ་ལ་སྤྱིར་བཙུན་མོ་ཞེས་བྱ་བའི་དོན་ནི་སྐྱེད་པར་བྱེད་པ། འཕེལ་བར་བྱེད་པ། གསོ་བར་བྱཻད་པས་བཙུན་མོའོ། །དེ་ལ་ཐུན་མོང་གི་བཙུན་མོའི་དབང་དུ་བྱས་ན། ལྷ་ལ་སོགས་པའི་བུ་མོ་རྣམས་ཀྱིས་ཀྱང་ ༑ རང་རང་གི་འགྲོ་བའི་རིགས་རྣམས་སྐྱེད་པར་བྱེད། འཕེལ་བར་བྱེད ༑ གསོས་འདེབས་པར་བྱེད་པས་བཙུན་མོའོ། །དཔེ་དེ་བཞིན་དུ་ཤེས་རབ་ཐུན་མོང་མ་ཡིན་པའི་བཙུན་མོ་རྣམས་ནི་སྤྱན་ལ་སོགས་པའི་ལྷ་མོ་རྣམས ༑ དོན་ནི་རླུང་སེམས་དབུ་མར་ཐིམ་པའི་དུས་ཀྱི་གསང་རིམ་ལ་གནས་གྱུར་གྱི་དབང་དུ་བྱས་ནས་ཟག་མེད་རྡོ་རྗེ་སེམས་དཔའ་ཡོན་ཏན་དུ་གྱུར་པའི་ཚུལ་གྱིས་བཞུགས་པར་བསྟན་ཏེ་ལམ་ཡོན་ཏན་དུ་གྱུར་པ་ཞེས་བྱའོ ༑ ༑ མདོར་ན་ཚིག་དུམ་བུ་ལྔས་བསྟན་པའི་ཡོན་ཏན་ཐམས་ཅད་ཀྱང༌། ལུས་ཟག་མེད་དང་སེམས་རྟོག་མེད་ཅེས་བྱ་བ་ཡིན་ལ། དབྱེ་ན་ནི་སྐུ་གསུམ་རྣམ་པར་བཞག་པ་རང་གཞན་གྱི་དོན་མ་ལུས་པར་འགྲུབ་པ་ཞེས་བྱ་བ་ཡིན་ནོ། །རིམ་པ་བཞི་པོ་འདི་དག་ལ་ཡང༌། རྒྱུད་ལ་སོགས་པ་གང་ཡིན་པ། རིམ་པ་གང་ཡིན་པ། མཐར་ཕྱིན་པ་གང་ཡིན་པ་ཞེས་བྱ་བ་གསུམ་དུ་རྫོགས་པའི་རིམ་པའི་གཞུང་གསུམ་ཅིག་ཅར་དུ་རྟོགས་པར་བྱ་བའི་ཕྱིར། དཔྱིད་ཀྱི་ཐིག་ལེ་ཁོང་དུ་ཆུད་པར་བྱའོ། །ཚིག་དོན་ནི་འདིར་ཞིབ་ཏུ་མ་བརྗོད་དོ། །རིམ་པ་བཞིའི་དོན་དེ་ཉིད་རྣལ་འབྱོར་མའི་རྒྱུད་ཀྱི་གླེང་གཞིའི་ཚིག་བཅུ་ཁྱད་པར་གྱི་ཚིག་དང་བཅས་པས་བསྟན་པ་ལས།

དེ་ལ་གཉིས་ཁྱད་པར་གྱི་ཚིག་དང༌། གླེང་གཞིའི་ཚིག་དངོས་སོ། །དེ་ལ་དང་པོ་ནི་ཧེ་རུ་ཀ་དཔལ་ཞེས་བྱ་བ་ནས། རང་བྱུང་བཅོམ་ལྡན་འདས་དང༌། མཁའ་འགྲོ་ཀུན་དངོས་སེམས་དཔའ་དང༌། །རྡོ་རྗེ་སེམས་དཔའ་བདེ་བའི་མཆོག ༑ ཅེས་པ་རྣམས་སོ། །དེ་ལས་ཁྱད་པར་གྱི་ཚིག་ཅེས་བྱ་བར་འཇོག་པ་ནི། སྟོན་པ་ཕུན་སུམ་ཚོགས་པའི་ཡོན་ཏན་གྱི་དབང་དུ་བྱས་ནས་སྟོན་པའོ ༑ ༑ དངོས་ནི་གསང་བ་ལ་སོགས་པའི་རྐང་པ་གཉིས་ཏེ་དྲང་དོན། ངེས་དོན་གཉིས་ཀྱི་ཕུན་སུམ་ཚོགས་པ་ལྔ་དང༌། ལམ་འབྲས་བུ་དང་བཅས་པ་སྟོན་པས་སོ། །དང་པོ་ལས་ཐུན་མོང་དང་ཐུན་མོང་མ་ཡིན་པའི་ཚིེག་ཅེས་བྱ་གཉིས་སོ། །དང་པོ་ནི་མེ་ཏོག་ཅེས་བྱ་བའི་ཚིག་ལ་བྱ་སྟེ། གླེང་བཞིའི་ཚིག་གསང་བ་ལ་སོགས་པ་མཐའ་དག་ལ་མེའི་ཚིག་གི་ཡོན་ཏན་འཇུག་པས་སོ། །ཐུན་མོང་མ་ཡིན་པ་ནི་ཧེ་རུ་ཀ་དཔལ་ཏེ། གསང་བའི་རིམ་པ་ལྟར་ན་སྐུ་བཞིའི་འབྲས་བུ་དེ་འབྱུང་བའི་རྒྱུ་རྒྱུད་ཀྱི་རིམ་པ་དང་སྦྱར་ན་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་སྟེ། ལུས་དང་བྷ་ག་དང་བྱང་ཆུབ་ཀྱི་སེམས་ཀྱི་དཀྱིལ་འཁོར་དུ་གྱུར་པའོ ༑ ༑ རང་བྱུང་བཅོམ་ལྡན་འདས་ནི་གསང་བའི་རིམ་པ་སྐུ་དང་ཡེ་ཤེས་ཟུང་དུ་འཇུག་པ་སྤྱི་ལ་བྱས་ཏེ་མཚན་གཞིའོ། །མཁའ་འགྲོ་མ་ལ་སོགས་པ་ནི་དེའི་ཡོན་ཏན་གྱི་ཁྱད་པར་སྐུ་བཞི་བསྟན་ཏེ།མཁའ་འགྲོ་ཀུན་གྱིས་སྤྲུལ་སྐུ ༑ ༑ སེམས་དཔའ་བདེ་ཆེན་གྱིས་ལོངས་སྐུ། རྡོ་རྗེ་སེམས་དཔའ་གཉིས་སུ་མེད་པས་ཆོས་སྐུ། བདེ་བ་མཆོག་གི་རང་བཞིན་ནི་ཆོས་སྐུ། རྟོག་པ་ཆོས་སྐུར་འགྱུར་བས་ངོ་བོ་ཉིད་ཀྱི་སྐུ་རྟོག་པ་ཆོས་སྐུར་འགྱུར་བས་ངོ་བོ་ཉིད་ཀྱི་སྐུ་བསྟན་ཏོ། །མདོར་ན་གླེང་གཞིའི་ཁྱད་པར་གྱི་ཚིག་རྣམས་ཀྱིས་འབྲས་བུའི་གསང་བའི་རིམ་པ་གཙོ་བོར་བསྟན་པར་ཤེས་པར་བྱའོ ༑ ༑ གསང་བ་ལ་སོགས་པའི་གླེང་གཞིའི་ཚིག་དངོས་ལ་རིམ་པ་བཞི་སོ་སོར་སྦྱར་བ་དང༌། ཐུན་མོང་དུ་སྦྱར་བ་གཉིས་སུ་གསུང་ངོ༌།

།དང་པོ་ནི་གསང་བ་ལ་སོགས་པའི་ཚིག་བཞི་དང་རྒྱུད་ལ་སོགས་པ་བཞི་རིམ་པ་བཞིན་སྦྱར། རྟག་ཏུ་བཞུགས་པ་སྔགས་རིམ་གྱི་ཡོན་ཏན་གྱི་ཁྱད་པར་དུ་བཞེད་དོ། །ཚིག་དེ་དག་རིམ་པ་བཞིན་ཐུན་མོང་དུ་སྦྱར་ན་གསང་བ་ལ་སོགས་པ་བཞིས་རྟེན་འཁོར་ལོ་བཞི་རྟག་བཞུགས་ཀྱི་རྩ་གསུམ་སྟེ། དེ་ལ་ལུས་ཀྱི་དཀྱིལ་འཁོར་གསང་བ་ལ་སོགས་པ་བདུད་རྩི་ལྔ་ལ་བྱ་སྟེ། བྱང་ཆུབ་ཀྱི་སེམས་ཀྱི་དཀྱིལ་འཁོར་བསྟན་ཏོ། །སྔགས་རིམ་ལྟར་ན་གསང་བ་ལྟེ་བའི་ཨྃ་ལས་མེ་འབར་བ་བསྟན་ཅིང༌། ཚིག་གཞན་གྱིས་ཀྱང་འཁོར་ལོ་གོང་མ་རྣམས་ཀྱི་ཡིག་འབྲུ་འཇོམས་པ་དང༌། ཚིག་ཐ་མས་དེ་བཞིན་གཤེགས་པའི་རྒྱུད་ལ་ཙཎྜཱ་ལཱིའི་མེ་འགྲོ་འོང་བྱེད་པའི་བར་དུ་བསྟན། ཡེ་ཤེས་ཀྱི་རིམ་པ་ནི་གསང་བ་ལ་སོགས་པའི་ཚིག་བཞིས་དགའ་བ་གསུམ་བསྟན་ཅིང༌། རྟག་བཞུགས་ཀྱིས་ལྷན་སྐྱེས་བསྟན་ཏེ ༑ སྐུ་གསུམ་ལམ་དུ་བྱེད་པའོ། །གསང་བའི་རིམ་པ་ལྟར་ན་སྐུའི་རྣམ་པ་དེ། དེ་བཞིན་གཤེགས་པ་ལྔ་དང་ཐུགས་ཡེ་ཤེས་ལྔ་སྦྱར་ཏེ་ཤེས་པར་བྱ་བ་ལས། འདི་ནི་དཔྱིད་ཀྱི་ཐིག་ལིའི་ལེའུ་བཅུ་པར་བསྟན་ཅིང་བཤད་པའི་རྒྱུད་ལས་འོངས་པ་ཡིན་ནོ། །དེ་ཐམས་ཅད་ཀྱིས་ནི་གླེང་གཞིའི་ཚིག་གཉིས་ཀྱིས་བསྒོམ་བྱ་གསང་བའི་དེ་ཁོ་ན་ཉིད་དངོས་རིམ་པ་བཞིན་བསྟན་ཏོ ༑ ༑ དེ་མཚོན་པར་བྱེད་པའི་ཐབས་གང་གི་མཚོན་པ་ནི། རྣལ་འབྱོར་གྱི་རྒྱུད་ཀྱི་གླེང་གཞིའི་ཚིག་གིས་བསྟན་པ་ལས། མའི་རྒྱུད་ཀྱི་གླེང་གཞིའི་ཚིག་གིས་བསྟན་པ་ནི་མེད་དེ། དེ་ཡང་ཚུལ་བཞིར་རྟོགས་པར་བྱ་སྟེ། ཨེ་བྃ་ཞེས་བྱ་བ་ལ་སོགས་པ་ཐབས་ཀྱི་རྒྱུད་ཀྱི་གླེང་གཞིའི་ཚིག་རྣམས་ཀྱིས་ དབང་གསུམ་པའི་ཐབས་ཤེས་རབ་སྙོམས་པར་ཞུགས་པ་ལས། དང་པོར་ཚོར་བ་བདེ་བ། ( ¡¶ ཞ ¡· + དེ་ནས་མི་རྟོག་པ་བདེ་བ། ) དེ་ནས་དཔེའི་ཡེ་ཤེས་ཀྱི་བདེ་བ་སྐྱེ་བས་གསང་བའི་དེ་ཁོ་ན་ཉིད་དངོས་བྱང་ཆུབ་ཀྱི་སེམས་རིན་པོ་ཆེ་དེ་མཚོན་མི་ནུས་ཀྱང༌། དབང་དུས་སུ་བརྡར་བཏགས་ནས་མཚོན་ནུས་པར་བསྟན་པ་དང༌།

ཡང་གླེང་གཞིའི་ཚིག་དེ་རྣམས་ཉིད་ཀྱིས་དོན་གྱི་དེ་ཁོ་ན་ཉིད་དེ་སྒྲ་དང་རྣམ་རྟོག་གི་ཡུལ་ལས་འདས་པའི་ཕྱིར་རྟོགས་པར་མི་ནུས་པར་བསྟན་པ་དང་ ༑ དེ་ལྟར་ཡིན་ཡང་རྟེན་གྱི་གང་ཟག་གི་རྒྱུད་ལ་སྒྲོ་བཏགས་ཏེ་རྒྱུད་ནས་མཚོན་དུ་རུང་བར་བསྟན་པ་དང༌། དེས་མཚོན་པར་བྱ་བའི་གསང་བའི་དེ་ཁོ་ན་ཉིད་མཐའ་བཞི་ལས་གྲོལ་བ་སྟེ། འཁོར་འདས་ཐམས་ཅད་ཀྱི་འཕྲུལ་བྱེད་ཡིན་པར་ཆེ་བའི་ཡོན་ཏན་གྱི་སྒོ་ནས་གླེང་གཞིའི་ཚིག་རྣམས་ཀྱི་ཤུགས་ཀྱིས་བསྟན་པར་ཤེས་པར་བྱའོ། །དེ་དག་ཀྱང་དོན་གསུམ་དུ་གནས་ཏེ་མཚོན་པར་བྱ་བའི་དོན་གང་ཡིན་པ། མཚོན་པར་བྱེད་པའི་ཐབས་གང་ཡིན་པ། དེས་མཚོན་དགོས་ཤིང༌། དེས་མཚོན་དགོས་པར་བསྟན་པའོ། །དེ་དག་གིས་ནི་ཚིག་དང་དོན་གཉིས་བསྟན་ཏོ ༑ ༑ དེ་དག་ཤེས་པར་བྱེད་པའི་ཐབས་ནི་ཡིད་ཆེས་ཁྱད་པར་ཅན་བཞིས་ཤེས་པར་ནུས་པར་ལེའུ་དང་པོ་ཉིད་དུ་བསྟན་ཏེ་འདིར་མ་བཀོད་དོ། །དེ་ལྟར་ན་གསང་བའི་དོན་བྱང་ཆུབ་ཀྱི་སེམས་དེ་བསྒོམ་པའི་མན་ངག་གང་དུ་གསང་ན་རྗོད་བྱེད་ཐུན་མོང་བ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལ་སོཊ་ པར ༑ ཚུལ་ཇི་ལྟར་གསང་ན་ཐུན་མོང་གི་བརྗོད་བྱ་བདག་དང༌། དབང་ཕྱུག་དང་ ༑ སྒྲ་རྟག་པ་དུ་མའི་ཚུལ་གྱིས་སོ།།དགོས་ཆེད་གང་གི་དོན་དུ་གསང་ན་མོས་པ་སྣ་ཚོགས་ཀྱིས་སེམས་ཅན་འདུལ་བའི་ཕྱིར་རོ།།དེ་ཁོ་ན་ཉིད་ནི་སོ་ ས་ཆེན་ཀུན་དགའ་སྙིང་པོའི་གསུང་རབ་དཔེ་བསྡུར་མ་པོད་གཉིས་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 414PAGE 415