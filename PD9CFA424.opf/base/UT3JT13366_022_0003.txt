པའོ

༑ ༑ ལེའུ་སུམ་ཅུ་རྩ་དགུ་པ་ལ་གཉིས་ཏེ། གཞུང་དང་མཚན་དཔལ། བསྟན་པའི ༑ ༑ གཞུང་ལ་གཉིས་ཏེ། བསྐྱེད་རྫོགས་ལ་བརྟན་པ་ཐོབ་པའི་རྣལ་འབྱོར་པས་བཞད་པ་བརྒྱད་ཕན་ཡོན་དང་བཅས་པ་མདོར་བསྟན་པ་ དེ་ནས། དང༌། དེའི་རྒྱས་པར་བཤད་པའོ། །དེ་ལ་གསུམ་སྟེ། དུར་ཁྲོད་ལ་སོགས་པར་རྒྱུ་བའི་ཚེ་སྒྲ་སྒྲོགས་པ་ལ་སོགས་འབྱུང་བར་ འཇིགས་པ། བསྟན་པ་དང༌། དཔའ་བོས་གཞད་གད་ཀྱི་སྒོ་ནས་དེ་དག་སྐྲག་ཅིང་འབྱེར་བར་བསྟན་པ་ དཔའ་བོ། དང༌། གོང་གི་སྒྲ་སོགས་ཀྱིས་མི་འཇིགས་ན་མཆོག་ཐུན་མོང་གི་དངོས་གྲུབ་འབྱུང་བར་བསྟན་ གལ་ཏེ། པའོ།། ལེའུ་བཞི་བཅུ་པ་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་ལ་བཞི་སྟེ། བཤད་པར་དམ་བཅའ་ཞིང་མདོར་བསྟན་པ་དང༌། རྫས་དང་དུས་ཀྱི་སྒོ་ནས་ཅུང་ཟད་རྒྱས་པར་བསྟན་པ་ སྒྲོན་མ། དང༌། དྲང་ངེས་ཀྱི་སྒོ་ནས་དབང་དུ་བྱ་བ་ཤིན་ཏུ་རྒྱས་པར་བཤད་པ་ བརྒྱ་དང༌། དང༌། མཇུག་སྡུད་ཕན་ཡོན་དཔེ་དང་བཅས་པའི་ སྔགས༑ སྒོ་ནས་བསྟན་པའོ། །ལེའུ་བཞི་བཅུ་རྩ་གཅིག་པ་ལ་གཉིས། གཞུང་དང་ དཔལ༑ མཚན་ནོ། །གཞུང་ལ་ལྔ་སྟེ། སུམྦྷ་ནིའི་ལས་ཀྱི་རྐང་གྲངས་བསྟན་པ་ དེ་ནས༑ དང༌། དེ་ལའང་དབང་པོ་རབ་བསམ་གཏན་གྱིས་འགྲུབ་པར་བསྟན་ ལས་ཆེན། པ་དང༌། ལས་དེ་དག་ཀྱང་མཁའ་འགྲོ་མ་མཉེས་པས་འགྲུབ་པས་ན་བསྡུ་བྱ་སྡུད་བྱེད་ཀྱི་སྒོ་ནས་མདོར་བསྟན་པ་དང༌། དེ་ཉིད་རྒྱས་པར་བཤད་པ་དང༌། མཇུག་བསྡུ་བའི་ཚུལ་གྱིས་དེ་དག་ཕན་ སྔགས། ཡོན་དང་བཅས་པ་བསྟན་པའོ། །གསུམ་པ་མདོར་བསྟན་པ་ལ་གཉིས་ཏེ། ཡུལ་ཉི་ཤུ་རྩ་བཞི་ལ་སོགས་པའི་མཁའ་ ཤར་ཕྱོགས༑ འགྲོ་གསུམ་ཡང་སྐུ་གསུམ་ལས་འབྱུང་བར་བསྟན་པ་ ཡེ་ཤེས་ལྔ་ལྡན། དང༌། མཁའ་འགྲོ་དེ་རྣམས་ཀྱི་ཡང་སྡུད་བྱེད་གཙོ་མོ་ཕག་ རྡོ་རྗེ་ཀྱིས། མོར་བསྟན་པའོ། ། གསུམ་པ་རྒྱས་པར་བཤད་པ་ལ་གཉིས་ཏེ། བསྡུ་བྱ་རྒྱས་པར་བཤད་པ་དང༌། གཉི་ཀ་རྒྱས་པར་བཤད་པའོ། །བསྡུ་བྱ་རྒྱས་བཤད་ལ་གཉིས་ཏེ། གོ་བཟློག་གི་ཚུལ་གྱིས་ཞར་ལ་དཔའ་བོ་ཡང་བསྟན་

ཀུ་མུ་ཏ། པ་དང༌། དེ་དག་གདུལ་བྱ་གང་འདོད་ཀྱི་སྐུ་རུ་སྨོན་ལམ་གྱི་ཤུགས་ལས་འབྱུང་བར་བསྟན་ དེ་ཀུན་འདོད། པའོ། ། གཉིས་ཀ་རྒྱས་པར་བཤད་པ་ལ་གསུམ་སྟེ། བསྡུ་བྱ་ཉེར་བཞི་རྣལ་འབྱོར་མ་དྲུག་གིས་བསྡུས་པར་བསྟན་པ་ རྣལ་འབྱོར་མ། དང༌། སྙིང་པོའི་བཞི། སྒོ་མཚམས་བརྒྱད། ཙུམ་པི་ཀ་དང་སྡུད་པ་མོས་ཤུགས་ཀྱིས་བསྡུས་པར་ རྣལ་འབྱོར་མ། བསྟན་པ་དང༌། དེ་དག་ཐམས་ཅད་སྡུད་བྱེད་ཀྱང་ཧེ་རུ་ཀའི་ཡུལ་ཕག་ ཤྲཱི་དཔལ་ལྡན། མོར་བསྟན་པའོ། ། ལེའུ་བཞི་བཅུ་རྩ་གཉིས་པ་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་ལ་བཞི་སྟེ། དང་པོ་བདེ་བའི་རྒྱུ་ལུས་ཟུངས་རྒྱས་པར་བསྟན་པ་དང༌། དཔེའི་ཡེ་ཤེས་ལ་བརྟེན་ནས་དོན་གྱི་ཡེ་ཤེས་རྟོགས་པར་བསྟན་པ་ ཐོག་མ། དང༌། རྐྱང་མ་བསྟེན་པའི་ཐོག་མཐའ་ཧ་བརྒྱད་ཀྱིས་མཉེས་པར་ ཐོག་མཐའ། བསྟན་པ་དང༌། གཉི་ཀ་ལ་བདེ་བ་སྐྱེས་པའི་རྟགས་བསྟན་པའོ། །དང་པོ་ལ་གཉིས་ཏེ། ཐིག་ལེ་བཟུང་བར་བསྟན་པ་ དེ་ནས། དང༌། དེ་རྒྱས་པར་བྱ་བའི་ཐབས་བསྟན་ ཕྱག པའོ། །བཞི་པ་སྒྲུབ་པ་པོ་དང༌། རྐྱང་མ་གཉིས་ལ་བདེ་བ་སྐྱེས་པའི་རྟགས་བསྟན་པ་ལ་གཉིས་ཏེ ༑ གཉི་ཀའི་གསང་རྟགས་མདོར་བསྟན་པ་ གཟུགས་དང༌། དང༌། རྒྱས་པར་བཤད་པའོ ༑ ༑ འདི་ལ་གཉིས་ཏེ། སྒྲུབ་པ་པོ་ལས་བྱུང་བའི་རྟགས་བསྟན་པ་དང༌། རྐྱང་མ་ལས་བྱུང་བའི་ཁྱད་པར་གྱི་རྟགས་བཅུ་བསྟན་ ངུ་བར་བྱེད། པའོ། །དང་པོ་ལ་གཉིས་ཏེ། ཕྱི་རྟགས་ཀྱི་གསང་བ་ལྔ་བསྟན་པ་རྟག་ཏུ།དང༌། ནང་རྟགས་ལས་ཀྱི་གསང་བ་ལྔ་བསྟན་ དབུགས་འབྱིན། པའོ། །ལེའུ་བཞི་བཅུ་རྩ་གསུ་པ་ལ་ཡང་ལེའུའི་གཞུང་དང་ དཔལ། མཚནནོ། །གཞུང་ལ་གཉིས་ཏེ། ཡི་གེ་བདུན་པའི་ཆེ་བ་བསྟན་པའི་སྒོ་ནས་མདོར་བསྟན་པ་ དེ་ནས། དང་རྒྱས་པར་བཤད་པའོ། ། དེ་ལ་གསུམ་སྟེ། གནས་རྒྱས་པར་ ལམ་གྱི། བཤད་པ་དང༌། སྒྲུབ་པ་པོའི་ཆ་ལུགས་བསྟན་ ཕྱག་རྒྱ། པ་དང་ ༑ ཡི་གེ་བདུན་པའི་ལས་ཚོགས་དངོས་བསྟན་པའོ། །ལས་ཚོགས་དངོས་བསྟན་པ་འདི་ལ་གཉིས་ཏེ། དངོས་གྲུབ་ཀྱི་མཚན་མ་བརྟག་

སྙིམ་པ། པ་དང༌། ལས་ཚོགས་དངོས་བསྟན་པའོ། །འདི་ལ་བཅུ་གསུམ་སྟེ། ངག་དབང་ གནས། བསྒྲུབ་དང་མི་སྣང་ ཡུལ་ཡུལ། དང༌། །ཤིང་འབྲས་ ཤིང་བེར། མེ་ཏོག་དབབ་པ་དང༌། ། རྨི་ལམ་ བདག་གི་ བརྟག་དང་པྲ་སེན་དབབ། ། དེ་བཞིན། ནད་དང་དུག་ ནད་རྣམས། སོགས་ཞི་བྱ་དང༌། །སྦྱིན་སྲེག་ལས་ མཚན་མོ། བཞིའི་ཁ་དོག་ དཀར་པོར། དང༌། ། དཔུང་ སེར་པོ། མནན་ དཀར་པོས། བསད་སོགས་རྗེས་བཟུང་དང༌། །དུག་ དུག སོགས་ཞི་དང་བརྒྱན་ལས་ གཡུལ་དུ། རྒྱལ། །གཡུལ་ དགྲ་བོ། ལས་རྒྱལ་བར་བྱ་བ་དང༌། །མཇུག་ ཡང་ན། བསྡུད་ཚུལ་གྱིས་ཕན་ཡོན་བསྟན། །ལེའུ་བཞི་བཅུ་རྩ་བཞི་པ་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་ལ་གཉིས་ཏེ། བཤད་པར་དམ་ དེ་ནས། བཅའ་བ་དང༌། གཞུང་བཤད་པ་དངོས་དེ་ལ་གསུམ་སྟེ། འཁོར་ལོ་ལ་བརྟེན་ནས་དགུག་པའི་ལས་ དེ་བཞིན། བསྟན་པ་དང༌། སྦྱིན་སྲེག་གིས་ས་བདག་ནོར་བཅས་ ཙཎྜ། དགུག་པ་དང༌། མནན་བསད་ རྡུལ། རྗེས་བཟུང་དང་བཅས་པ་ ཕྱི་མ་དེ་ནི། བསྟན་པའོ།། ལེའུ་བཞི་བཅུ་རྩ་ལྔ་པ་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་དོན་ལ་ལས་དགུ་སྟེ། ངག་དབང་ དེ་ནས། བསྒྲུབ་པར་བྱ་བ་དང༌། །སྐྱེ་གནས་ དེ་ནས། བཅིང་བའི་སྒོ་ནས་དགུག །མེ་ཡིས་ ཙཎྜ། གདུང་བས་དགུག་པ་དང༌། །རྒྱལ་ མི་བདག པོ་འཁོར་བཅས་དགུག་པ་དང༌། སྦྱིན་སྲེག་ལས་ སྒྲུབ་པར། རྣམས་བསྒྲུབ་པ་དང༌། ། མནན་ རྡུལ་དེ། པའི་སྒོ་ནས་སེམས་རྨོངས་བྱ། །རྐྱང་ ཕྱུགས་སམ། མ་དབང་དུ་བྱ་བ་བསྟན ༑ ༑ ངག་ ཀ་ར་ཝི་ར། དབང་སྒྲུབ་པའི་ཐབས་གཞན་དང༌། །ཙན་ དེ་ནས་གཞན། ཏི་ཀའི་ལིངྒའི་སྦྱོར་བས་དབང་དུ་བྱ་བའོ། །ལེའུ་བཞི་བཅུ་རྩ་དྲུག་པ་ལ་གཉིས་ཏེ། གཞུང་དང་ དཔལ། མཚན་ནོ། །གཞུང་ལ་གཉིས་ཏེ། དང་པོར་བཤད་པར་དམ་བཅའ་བ་ དེ་ནས། དང༌། གཞུང་བཤད་པ་དངོས། འདི་ལ་བཞི་སྟེ། བསད་པ་དང་ལས་མྱུར་དུ་སྒྲུབ་པའི་དྲག་རྫས་བསྟན་པ་དང༌། གཟུགས་བརྗེ་བ་ རི་བོང༌། དང༌། མངལ་འཕོ་ ལག་ བའོ། །དང་པོ་ལ་གསུམ་སྟེ། ཁྲག་ ཧྭེ་ཧྭོ། དྲངས་ཏེ་བསད་པ་དང༌། ཐོད་པ་ལ་བརྟེན་ཏེ་བསད་

ཤིན་ཏུ། པ་དང༌། མནན་པའི་སྒོ་ནས་བསད་ གལ་ཏེ། པའོ།། ལེའུ་བཞི་བཅུ་རྩ་བདུན་པ་ལ་གཉིས་ཏེ། གཞུང་དང་ དཔལ། མཚན་ནོ། །གཞུང་དོན་ལ་གཉིས་ཏེ། བཤད་པར་དམ་བཅའ་བའི་སྒོ་ནས་སྔགས་ཀྱི་ཕན་ དེ་ནས། ཡོན་བསྟན་པ་དང༌། གཞུང་བཤད་པ་དངོས་སོ། །འདི་ལ་ལས་ཚོགས་བཅུ་གཅིག་སྟེ། རིགས་བརྒྱུད་ མི་རུས། བཅད། ཞིང་སོགས་བརླན་ ཞིང་དང༌། པར་བྱ་བ་དང༌། དབང་ རྒྱལ་པོ། དུ་བྱ་བ་དང༌། དགུག་མནོན་ སྔགས་འདི། ལ་སོགས་དང༌། སྐྱེས་པ་བུད་མེད་དབང་དུ་བྱ་བ་ དེ་ནས། དང༌། ཁྱིར་བྱ་བ་ དེ་ནས། དང༌། རྫས་མིན་བྱ་བ་ རྫས་རྫས། དང༌། གཟེར་ དེ་ནས། སོགས་ཐོག་འབེབས་བསྐྱེད་པ་དང༌། བྱི་ལར་ བྱི་ལའི། བྱ་དང་རྗེས་སུ་བཟུང་ ༑ སྣ་ཚོགས་གཟུགས་ བྱ་རོག སུ་བྱ། བཅུ་གཅིག་གཞན་གྱི་ འབྲུ་ལ། རྣམས་དགུག་པར་བྱའོ། །ལེའུ་བཞི་བཅུ་རྩ་བརྒྱད་པ་ལ་གཉིས་ཏེ། གཞུང་དང་མཚན་ དཔལ༑ ནོ། །གཞུང་དོན་ལ་བཞི་སྟེ། ཡུམ་གྱི་སྙིང་པོའི་སྔགས་ཀྱི་ཆེ་བ་བསྟན་ དེ་ནས། དང་ ༑ སྔགས་ཀྱི་ཕན་ཡོན་ སྔགས། བསྟན་པ་དང༌། དངོས་གྲུབ་བསྒོམ་པ་ལ་ལྟོས་དགོས་པས་བསྐྱེད་པའི་རིམ་པ་བསྟན་ མེ་ཏོག་ པ་དང༌། ལྷ་སུམ་ཅུ་རྩ་བདུན་བསྒོམ་པ་དང་མཆོད་པའི་འཐད་པ་དང་ཕན་ཡོན་ སྔར། བསྟན་པའོ། །ལེའུ་བཞི་བཅུ་རྩ་དགུ་པ་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་ལ་དྲུག་སྟེ། མཚམས་སྦྱར་བའི་སྒོ་ནས་སྐྱེ་བདུན་ཤའི་ཕན་ཡོན་ དེ་ནས། དང༌། དེ་བརྟག་པའི་ སཱ་ལུ། ཐབས་དང་ ༑ མཚན་ཉིད། དེ་རྣམས། དེའི་ཤ་བཟའ་བའི་ཕན་ཡོན་དང༌། དེའི་གོ་རོ་ཙ་ན་ལ་སོགས་པ་ དེ་ཡི་སྙིང་པ། ལ་བརྟེན་ནས་བསྒྲུབ་པ་དང༌། དེ་ཡང་དཀའ་ལ་རྣམ་སྨིན་ཆེ་བས་གང་རུང་རུང་དུ་མི་བྱ་བ་ རྣལ་འབྱོར་པ། དང༌། དེ་བསྒྲུབ་ནས་ཤ་ཟོས་པའི་ཕན་གླང་པོ།ཡོན་བསྟན་པའོ། །ལེའུ་ལྔ་བཅུ་པ་ལ་གཉིས་ཏེ། གཞུང་དང་མཚན་དཔལ ༑ ནོ། །གཞུང་ལ་གཉིས། མཚམས་དེ་ནས། སྦྱར་བའི་སྒོ་ནས་སྦྱིན་ སྦྱིན་ སྲེག་གི སྲེག་གི་ཆེ་བའམ་བསྟན་པ་དང༌། གཞུང་བཤད་པ་དངོས་སོ། །དེ་ལ་གཉིས་ཏེ ༑ ལས་ཚོགས་བསྟན་པ་དང༌།

དངོས་གྲུབ་དེ་དག་ཀྱང་བསྐྱེད་པའི་རིམ་པ་བསྒོམས་པ་ལས་འབྱུང་བ་བསྟན་པའོ། །སྦྱིན་སྲེག་ གོ་མ། སྐྱུགས་པ་ཟླ་མཚན་ ཟླ། དང་ ༑ ༑ དབྱེ་བསྐྲད་བར་ རང་གི ཆོད་བཟློག་པ་ རས་མཉམ། དང༌། །རིགས་ཀྱི་དབུལ་བ་ ལྕེ་སྤྱང༌། འདོར་བ་དང༌། །དབང་དུ་བྱ་ ན་ཚོན་བཞི་པ་དང༌། རྒྱལ་སྲིད་དང༌། མཁའ་སྤྱོད། བ་ལ་སོགས་བསྟན། །གོ་ གོ་མ་སྤུ། མཾ་པུ་དང་བིལ་བིལ་བ། ། བིལ་བ། གོ་ གོ་མ། མ་ས་དང་གོ་མ་ གོ་མ། སྤུ། །དེས་ བཞི་པོར། ཀྱང་དབང་དུ་བྱ་བ་ བལ་སོགས་པའི་རྒྱུད། དང༌། །གཞན་ དུ། བརྟེན་ པའི། བརྟུལ་ཞུགས་འདིར་མ་གསུངས། །བཅུ་གཉིས་གདུག་ ལྷག་པའི། པ་བཅིང་བ་བསྟན། །གཉིས་པ་དངོས་གྲུབ་བསྐྱེད་པའི་རིམ་པ་བསྒོམས་པ་ལས་འབྱུང་བར་བསྟན་པ་ལ་གཉིས་ཏེ། བསྐྱེད་རིམ་མདོར་བསྟན་ཅིང་ཕན་ དེ་ནས། ཡོན་བསྟན་པ་དང་རྒྱས་པར་བཤད་པའི་ཚུལ་གྱིས་གཙོ་བོའི་ལུས་ལ་གནས་པ་ ཤྲཱི་ཧེ་རུ་ཀ ར་བསྟན་པ་དང༌། དེ་དག་ཀྱང་ལམ་བསྐྱེད་རྫོགས་གཉིས་ཀྱིས་འགྲུབ་པ་གསུངས་ དེ་བས། པའོ། །ཐམས་ཅད་ཀྱི་མཇུག་བསྡུད་ལེའུ་ལྔ་བཅུ་རྩ་གཅིག་པ་འདི་ལ་གཉིས་ཏེ། གཞུང་དང་མཚན་ དཔལ། ནོ། །གཞུང་ལ་གཉིས་ཏེ། མཚམས་ དེ་ནས ༑ སྦྱར་བ་དང༌། གཞུང་བཤད་པ་དངོས་སོ། །འདི་ལ་གཉིས་ཏེ། བརྡའི་སྒོ་ནས་ལམ་གྱི་གསང་བ་མཇུག་བསྡུ་བ་དང༌། ལམ་གོམས་པའི་ཕན་ཡོན་གྱི་སྒོ་ནས་འབྲས་བུའི་གསང་བ་མཇུག་བསྡུ་བ་དང༌། རྒྱུད་འདི་གཞན་ལས་ཁྱད་པར་དུ་འཕགས་པ་ དཔལ་ཧེ་རུ་ཀ་ བསྟན་པའོ། །དང་པོ་ལ་གསུམ་སྟེ། དེ་ཁོ་ན་བཅུ་བཞིས་བསྐྱེད་རིམ་གྱི་མཉམ་ གོས། བཞག་དང༌། རྗེས་ཐོབ་ཏུ་བཤད་པ་དང༌། སྒོང་སྐྱེས་ལྟར་ན་བསྐྱེད་རྫོགས་གཉིས་ གོས། བསྟན་པ་དང༌། གཉིས་ཀའི་ཐུན་མོང་མཇུག་བསྡུད་ངེས་ཚིག་དང་བཅས་ དེ་ལྟར། པ་བསྟན་པའོ། །གཉིས་པ་ལམ་གྱི་གོམས་པའི་ཕན་ཡོན་བསྟན་པ་ལ་དྲུག་སྟེ། ཕན་ཡོན་དངོས་སུ་འགྲོ་བའི་སྒོ་ནས་བསྟན་ མིང་མཆོག་ པ་དང༌། ཕན་ཡོན་དང་ལྡན་པའི་ལམ་བསྟན་ དེ་འདྲའི། པ། ལམ་གྱི་ཁྱད་པར་རྒྱན་དང་ལྷའི་རང་བཞིན་བསྒོམ་བྱར་

མགུལ་རྒྱན། བསྟན་པ། རྒྱན་སོགས་སྣ་ཚོགས་སུ་བསྟན་ཡང་གདུལ་བྱའི་དབང་གིས་དགོས་པ་དང་བཅས་པར་ མོས་པ། བསྟན་པ་དང་ ༑ ཆོས་ཐམས་ཅད་བསམ་གྱིས་མི་ཁྱབ་ཅིང་རྟོགས་པར་དཀའ་བས་གང་ལ་ཡང་མི་སྨད་པར་ ཟབ་མོ། བསྟན་པ་དང༌། མདོ་ ཇི་སྲིད། རྒྱུད་ཀྱི་གོ་རིམ་བསྟན་པའོ།། འདི་སྡེ་སྤར་དུ་འདུག་ཀྱང་ས་གཞུང་སྦྲགས་པའི་མཆན་མེད་པས། ས་སྐྱའི་དཔེ་མཛོད་ཀྱི་བཀའ་འབུམ་དབུ་མེད་བྲིས་མའི་ ༼ ཁ ༽ པ་ལས་བཤུས་སོ།། །། ༄༅། །བདེ་མཆོག་གི་སྔགས་བཏུ་བཞུགས་སོ། ། ༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །འདི་ལྟ་སྟེ་གསོལ་བ་བཏབ་ནས་ལྷའི་རྣལ་འབྱོར་བསྒོམས་ཏེ། མཆོད་པ་རྒྱས་པར་བྱས་ལ། གཏོར་མ་བྱ་བ་ཡན་ཆད་ནི་ཚེས་བཅུའི་མཆོད་པ་ཉིད་དོ། །དེ་ནས་ཚམས་ངམ་སྔགས་དང་གོ་ཆ་གཉིས་ཀྱིས་བསྲུང་བ་ལ་ཡི་གེས་བསྲུང་བ་བྱའོ། །དེའང་ས་གཞི་བའི་ལྔ་དང་དྲིས་བྱུགས་ཏེ་པདྨ་འདབ་མ་བརྒྱད་པ་དང་ཆོས་འབྱུང་བྲིས་ལ་པདྨའི་ལྟེ་བ་ལ་སྐྱེ་བ་མེད་པའི་བརྡ་ཨ་བྲིའོ། །རྒྱབ་ཀྱི་འདབ་མ་ལ་ཨཱ་ལི་བཅུ་དྲུག དེ་ནས་གཡས་བསྐོར་དུ་ཀྵ་སྤངས་པའི་ཀཱ་ལི་སྟེ་བདུན་འདབ་མ་རེ་རེ་ལ་བྲིས་ལ། ཕྱིའི་མཆོད་པས་མཆོད་དོ། །དེ་ནས་ལེའུ་ལྔ་པའི་གཞུང་དང་སྦྱར་ན། ཨོཾ་གྱི་གནས་གོང་དུ་བཞག་ནས་སུ་རྐང་པ་བརྒྱད་པའི་སྔགས་བཏུའོ། །དེ་ནས་ལེའུ་བདུན་པ་དང་སྦྱར་ནས་ཡན་ལག་བཏུ་སྟེ། དེ་ཡང་ཨོཾ་གི་གནས་བཞག་པ་དེར་དང་པོར་ཨོཾ་བྲིས་ལ། དེ་ནས་ཡན་ལག་རྣམས་གདགས་སོ། །མཐར་ཧཱུྃ་དང་ཕཊ་བྲིའོ། །དེ་ནས་ལེའུ་ལྔ་པའི་དཔའ་བོའི་ཕྲེང་སྔགས་བྲིའོ། །དེ་ལྟར་རྩ་སྔགས་བཏུས་ནས་ལེའུ་བརྒྱད་པ་ནས་འབྱུང་བའི་ཡབ་དང་ཡུམ་གྱི་སྙིང་པོ་བྲི། དེ་ནས་ཉེ་བའི་སྙིང་པོ་བྲི། དེ་ནས་ལེའུ་དྲུག་པ་དང་སྦྱར་ཏེ། ཨོཾ་དང་ན་མ་ལ་སོགས་པ་ཤོང་བའི་གནས་དྲུག་གོང་དུ་བཞག་པ་སྟེ། ཧ་ཧི་ཧུ་ཧེ་ཧོ་ཧཾ་དྲུག་སྔོན་ལ་བྲིས་ལ་ཨོཾ་ལ་སོགས་པ་དྲུག་གི་གནས་བཞག་པ་དེར་དེ་དག་ཕྱིས་བྲིས་པའི་དཔའ་བོའི་གོ་ཆར་བཏུ་བའོ།

།དེ་ནས་ལེའུ་བརྒྱད་པ་དང་སྦྱར་ལ་དཔའ་མོའི་གོ་ཆ་བཏུའོ། །དེ་ལྟར་བྲི་བ་ན་ཡི་གེ་དེ་དག་ལྷ་དང་དབྱེར་མེད་པར་མོས་པ་བྱས་ཤིང་བྲིས་ཏེ་ཟིན་ནས་ཡི་གེ་ལ་ཕྱིའི་མཆོད་པ་ཕུལ་ལ། ནང་གི་སྦྱིན་སྲེག་བྱིན་གྱིས་བརླབས་ཏེ་གཏོར་མ་ལ་ཕུད་དབུལ། ཡི་གེ་ལ་ཡང་ཕུད་ཕུལ་ནས། སྦྱིན་སྲེག་ལོངས་སྤྱོད་ལྷག་མ་བསྡུས་ལ་བཞག་གོ །དེ་ནས་སློབ་མས་མེ་ཏོག་ལག་ཏུ་བཟུང༌། བླ་མ་ལ་ཕྱག་བྱའོ ༑ ༑ སློབ་དཔོན་གྱིས་སློབ་དཔོན་དང་སློབ་མ་གཉིས་ཀ་ཡང་ཧེ་རུ་ཀ་ཡིན་ཞིང་དབང་བསྐུར་བའི་ཚེ་བྱིན་གྱིས་བརླབས་པའི་ཧེ་རུ་ཀ་ཡིན་པ་ལ་གཉིས་ཀ་ཡང་ཧེ་རུ་ཀ་ཕྱག་བཅུ་གཉིས་པ་ཡིན་ནོ་ཞེས་སློབ་མ་ཕྱག་བྱེད་དུ་གཞུག སློབ་དཔོན་གྱིས་ཀྱང་གཉིས་ཀ་ཕྱག་བཅུ་གཉིས་པའི་ང་རྒྱལ་བྱ། གཉིས་ཀས་གཉིས་ཀའི་གནས་གསུམ་ན་ཟླ་བའི་དཀྱིལ་འཁོར་གནས་ལ་དེའང་སློབ་དཔོན་གྱི་ཡི་གེ་དང་བཅས་པ། སློབ་མའི་ཡི་གེ་མེད་པར་ཕྱིས་ལ་བྱའོ། །དེ་ཡང་སློབ་དཔོན་གྱི་དཔྲལ་བའི་ཟླ་བ་ལ་དབུས་ནས་སམ། མཐའ་ན་རྩ་སྔགས་དཀར་པོ་གཡས་བསྐོར་དུ་ཡོད་པར་བསམས་ལ་སྔགས་བརྗོད་པ་བཟླས་ཏེ་སྔགས་ཅི་ཙམ་བརྗོད་པ་ཙམ་གྱི་སློབ་དཔོན་གྱིས་ཡི་གེ་དེ་ལས་ཆད་དེ་སློབ་མའི་དཔྲལ་བར་ཟླ་བ་ལ་ཆད་པ་ཉིད་ཙམ་རེ་གཡས་བསྐོར་དུ་གནས་པར་བསྒོམ་ཞིང་ཨོཾ་གྱིས་སྣ་དྲངས་ཏེ་བརྗོད་ལ་བཟླའོ ༑ ༑ དེ་ནས་སློབ་མ་ཉིད་ཀྱི་ཡི་གེ་ལ་དམིགས་ཏེ་ལན་གསུམ་བཟླའོ། །དེ་ནས་ལྕེའི་རྩ་བ་ན་ཟླ་བ་ལ་ཨ་ལ་སྙིང་པོ་ཁ་དོག་དམར་པོ་གཡས་སུ་འཁྱིལ་བ་གནས་པ་དེ་ལ་ཇི་ཙམ་ཆད་པ་སློབ་མའི་ལ་གཡས་བསྐོར་དུ་འཁྱིལ་བར་བསམ་ཞིང་བརྗོད། བཟླས་པ་ལན་གསུམ་བྱའོ། །དེ་ནས་བརྟན་པར་བྱ་བའི་ཕྱིར་སློབ་མ་དང་སློབ་དཔོན་གཉིས་ཀས་སློབ་མ་ཉིད་ཀྱི་ཡི་གེ་ལ་དམིགས་ཏེ་ལན་ཉི་ཤུ་རྩ་གཅིག་བཟླའོ། །དེ་ནས་སློབ་དཔོན་གྱིས་སློབ་མའི་གནས་དེ་དང་དེར་ཡི་གེ་ཡང་བསམས་ཏེ་ལན་གསུམ་བརྗོད་པར་བྱའོ། །སློབ་དཔོན་གྱི་གནས་ལས་སློབ་མའི་གནས་སུ་ཆད་པ་ཡང་མེད་ཅིང་སློབ་མ་ལ་ཡང་ཡིད་ཀྱི་ལས་མེད་དོ།

།དེ་ནས་སློབ་མ་རང་གི་ལ་དམིགས་ཏེ་བཟླས་པ་བརྒྱ་རྩ་བརྒྱད་དོ། །དེ་ནས་སློབ་དཔོན་ལ་མེ་ཏོག་ཕུལ་ཏེ། སློབ་དཔོན་གྱིས་སློབ་མའི་སྤྱི་བོར་མེ་ཏོག་སྤུངས་ཏེ་ལག་པས་མནན་ནས། བཅོམ་ལྡན་བདག་ལ་བསྩལ་ལགས་ཀྱི། །བཅོམ་ལྡན་བདག་ལ་བྱིན་གྱིས་རློབས། །ཞེས་ལན་གསུམ་བརྗོད་ལ་བཟླའོ། །དེ་ནས་སློབ་དཔོན་གྱིས་ ( འདིར་ཅུང་ཟད་འཁྲུགས་སམ་བརྟག ཞུ་དག་པའི་མཆན ) བཅོམ་ལྡན་འདི་ལ་བསྩལ་ལགས་ཀྱི། །བཅོམ་ལྡན་འདི་ལ་བྱིན་གྱིས་རློབས། །ཞེས་ལན་གསུམ་བརྗོད་དོ།། ཕྱག་བྱས་ལ། ཡི་གེ་དེ་རིམ་པ་བཞིན་བཀླག་ཅིང༌། རྩ་སྔགས་དཔྲལ་བ། སྙིང་པོ་མགྲིན་པ། ཉེ་སྙིང་སྙིང་ཁ། གོ་ཆ་གནས་དང་གནས་སུ། མཐར་ཨཱ་ལི་དང་ཀཱ་ལི་བ་སྤུའི་བུ་ག་ཐམས་ཅད་ནས་ཐིམ་པར་བསམ། ལག་པས་ཀྱང་ཐིམ་པའི་བརྡ་བྱ། དེ་ནས་ཡི་གེ་ཉིད་བསྐུ་བའམ། ཡང་ན་བདུད་རྩི་དང་སྦྱར་ནས་ཡི་གེ་ལུས་ལ་སྔགས་འདོན་གྱིན་བསྐུའོ། །ཡང་ན་སྐམ་པོར་བསྐུ། དེ་ནས་ལྷག་མའི་གཏོར་མ་བྱིན་གྱིས་བརླབས་ཏེ་བཏང༌། འཇིག་རྟེན་པའི་གཏོར་མ་བཏང༌། འཇིག་རྟེན་ལས་འདས་པའི་གཏོར་མ་བཏང་ལ་ཡི་གེ་བརྒྱ་པ་གདོན། བཀྲ་ཤིས་དང་སྨོན་ལམ་བཏབ་ལ། ཚམས་ངམ་སྔགས་དང་གོ་ཆས་བསྲུངས་ཏེ་སྤྱོད་ལམ་བྱའོ། ། ལྷའི་རྣལ་འབྱོར་བསྒོམས་ཤིང་གོ་ཆའི་རྣལ་འབྱོར་ཡན་ཆད་འདྲའོ། །ཡི་གེ་བརྒྱ་པ་ཚར་གསུམ་བཏོན་ནས་དེ་ནས་གཞི་དེ་བ་བྱུང་དང་དྲིས་བྱུགས་ཏེ། གཞི་ཉིད་ལ་ཡང་མེ་ཏོག་གཏོར་བ་ལ་སོགས་པ་བྱའོ། །བསང་སྟེ་རྫ་རྔ་བཅིངས་སྟེ་ཨཱ་ལི་དང་ཀཱ་ལི་མཐའ་ནས་གཡས་བསྐོར་དུ་དབུས་ནས་གཡོན་སྐོར་དུ་བཀོད་ལ། ཕྱིའི་མཆོད་དོ། །དེ་ནས་ཡི་གེ་བཏུ་སྟེ། དང་པོར་ཨོཾ་གྱི་གནས་བཞག་གོ །དེ་ནས་རྐང་པ་དང་པོ་བཏུས་ནས་ཧཱུྃ་དང་ཕཊ་ཀྱི་གནས་བཞག་གོ །དེ་ལྟར་རྐང་པ་གཉིས་པ་ཡང་ངོ༌། །རྐང་པ་བཞི་པ་བཏུས་ནས། གནས་དང་གནས་སུ་ཧཱུྃ་དང་ཕཊ་བཞག་པར་བྱའོ། །དེ་ནས་ཧཱུྃ་དང་ཕཊ་བཞག་པར་བྱའོ། །དེ་ནས་ཧཱུྃ་དང་སྦྱར་ན་མཐར་ཧཱུྃ་གཉིས་དང་ཕཊ་འབྱུང་གི

རྐང་པ་གསུམ་གྱི་མཐར་ཧཱུྃ་རྐྱང་པ་ཉིད་ཡིན་མོད་ཀྱི་མན་ངག་གིས་ཐམས་ཅད་ལ་ཡང་ཧཱུྃ་གཉིས་དང་ཕཊ་བཏུའོ། ། ཉམས་སུ་བླང་བ་ཡང་བུམ་པ་ལ་སོགས་པ་ལ་བཟླས་པ་བྱེད་ན་ཧཱུྃ་རྐྱང་པ་གསུམ་ལ་སྦྱར་ལ། མཐར་ཧཱུྃ་གཉིས་དང་ཕཊ་དང་སྦྱར་ཏེ་བཟླའོ། །སྲུང་འཁོར་ལ་སོགས་པའི་སྐབས་སུ་ཐམས་ཅད་ལ་ཧཱུྃ་གཉིས་དང་ཕཊ་སྦྱར་རོ། བསྡུས་ལ་ཕྱིའི་མཆོད་དེ་ནང་གི་སྦྱིན་སྲེག་བྱིན་གྱིས་བརླབས་ལ། ཕུད་བྷ་ལིཾ་དང་ཡི་གེ་ལ་ཕུལ་ལ

༑ སྦྱིན་སྲེག་ལོངས་སྤྱོད་དེ་ལྷག་མ་བསྡུས་ལ་བཞག དེ་ནས་ལུང་བླང་བ་ནི་སྔ་མ་དང་འདྲ་བ་ལས་སློབ་དཔོན་ཧེ་རུ་ཀའི་ཞལ་ལས་རྐང་པ་བཞི་ཁ་དོག་སོ་སོར་འཕྲོས་ཏེ་བྱུང་ནས་སློབ་མའི་ཞལ་སྣ་ལ་ཐིམ་པར་བསམ་ཞིང་ལན་གསུམ་དུ་བརྗོད་དེ་བཟླའོ། །དེ་ནས་སློབ་དཔོན་ལ་མེ་ཏོག་ཕུལ་ཏེ་བཅོམ་ལྡན་ཞེས་པའི་ཚིག་བརྗོད་དེ་བཟླའོ། །དེ་ནས་ཕྱག་བྱས་ཏེ། རྐང་བཞིའི་སྔགས་ཀློག་ཅིང་ཞལ་བཞི་ལ་ཁ་དོག་སོ་སོར་ཐིམ་པར་བསམ། ལག་པས་བསྐུ་བའི་བརྡ་བྱའོ། །མཐར་ཨཱ་ལི་ཀཱ་ལི་བརྗོད་ཅིང་བ་སྤུའི་བུ་གར་ཐིམ་པར་བྱ་སྟེ། ལན་གཅིག་བཀླགས་པས་ཆོག ཡི་གེ་བསྡུས་ལ་བསྐུའོ། །ཡང་ན་བདུད་རྩི་དང་སྦྱར་ལ་ལུས་ལ་བྱུག ངག་ཏུ་རྐང་པ་བཞི་པ་འདོན། དེ་ནས་ལྷག་མའི་གཏོར་མ་བྱིན་གྱིས་བརླབས་ལ་བཏང་བ་ལ་སོགས་པ་མཐར་རྟེན་རྣམས་རྫོགས་པར་བྱའོ།། །།༄༅། །ལས་ཚོགས་སྒྲུབ་ཐབས། ། ༄༅། །དཔལ་ཧེ་རུ་ཀ་ལ་ཕྱག་འཚལ་ལོ། །དཔལ་བདེ་མཆོག་གི་སྒོར་ཞུགས་པའི་རྣལ་འབྱོར་པས་རྐྱེན་འགའ་ཞིག་ཚང་བར་བྱས་ནས་ལས་ཚོགས་ཀྱི་བྱེ་བྲག་བྱེད་པར་འདོད་ན་རྒྱུད་ནས་འབྱུང་བའི་ལས་མང་དུ་གསུངས་ཀྱང༌། ཁྱད་པར་དུ་ཡི་གེ་བདུན་པའི་ལས་འགའ་ཞིག་བྱེད་ན། ལས་གང་བྱེད་ཀྱང་རྩ་བའི་དཀྱིལ་འཁོར་རམ། ཡང་ན་ཡི་གེ་བདུན་པ་ཉིད་ཀྱི་དཀྱིལ་འཁོར་རམ། ཡང་ན་དཔའ་བོ་གཅིག་པའི་སྒྲུབ་པའི་དཀྱིལ་འཁོར་དང་ལྡན་པས་དམ་ཚིག་རྣམས་རྟག་ཏུ་བསྐྱང་བར་བྱ་ཞིང་བླ་མ་ལ་གནང་བ་ནོས་ལ། སྔོན་དུ་ཐུན་བཞིར་བསྙེན་པ་བསྐྱལ་བར་བྱ་སྟེ། དེའང་རྫོགས་ལྡན་གྱི་དུས་སུ་འབུམ། དེ་བཞིན་དུ་སུམ་ལྡན་དང་ ༑ གཉིས་ལྡན་དང༌། རྩོད་ལྡན་གྱི་དུས་ཏེ་རེ་རེ་ལ་འབུམ་ཕྲག་རེ་རེ་བསྣན་པར་བྱ་བ་རྒྱུད་ནས་གསུངས་སོ། །དེས་ན་འབུམ་ཕྲག་བཞིའམ། ཡང་ན་ཡི་གེའི་གྲངས་དང་འབུམ་ཕྲག་རེ་སྦྱར་ལ། འབུམ་ཕྲག་བདུན་བསྙེན་པ་བྱའོ། །དེ་ནས་སྒྲུབ་པའི་དུས་སུ་རྟགས་འབྱུང་བའི་ཕྱིར་སྤེལ་ཚིག་དང་བཅས་པའི་ཁྲི་ཕྲག་གཅིག་བྱའོ

༑ ༑ དེ་ནས་ལས་སྦྱོར་སོ་སོར་བྱ་སྟེ། ཕལ་ཆེར་མངོན་པར་བརྗོད་པའི་རྒྱུད་བླ་མ་ནས་འབྱུང་སྟེ། དེའང་བླ་མའི་མན་ངག་གི་དབང་དུ་བྱས་ན་དེའི་ཁ་སྐོང་འདི་ལྟར་བྱ་སྟེ། བསྲུང་བའི་དུས་སུ་རང་གི་སྲིན་ལག་གི་ཁྲག་དང་གུར་གུམ་ལ་སོགས་པའི་འཁོར་ལོ་ཟླ་བས་མཚན་པ་བྲིས་ལ། དབུས་སུ་ཆེ་གེ་མོ་རཀྵ་ཀུ་རུ་ཞེས་བྲིས་ལ། མཆོད་པའི་བྱེ་བྲག་ཕྱི་ནང་བཤམས་ལ། ག་ཎ་ཙཀྲའམ། ཡང་ན་ལག་པའི་མཆོད་པ་གང་རུང་བྱས་ལ་བདག་ལྷར་བསྐྱེད་ལ། རང་གི་སྙིང་ཁ་ནས་ཧཱུྃ་གི་འོད་ཟེར་གྱིས་ཡི་གེ་བདུན་པའི་སྔགས་ཀྱི་ངོ་བོའམ། ལྷ་མདུན་དུ་སྤྱན་དྲངས་ལ། འཁོར་ལོ་མཎྜལ་གྱི་སྟེང་དུ་བཞག་ལ་སོ་སོར་བསྟིམས་ལ་ལྷའི་ང་རྒྱལ་དང་ལྡན་པའི་ལག་པ་གཡོན་པས་འཁོར་ལོ་ལ་རེག་ལ་སྔགས་བརྒྱའམ། སྟོང་ངམ ༑ ཉི་ཤུ་རྩ་གཅིག་བཟླས་ལ་རབ་ཏུ་གནས་པ་བྱའོ། །དེ་ནས་ཕྱི་ནང་གི་མཆོད་པ་རྣམས་ཀྱིས་འཁོར་ལོ་ལ་མཆོད། ཀུ་ཤའི་བར་དུ་མཆོད། དེ་ནས་ཙཀྲ་དེ་ལྕགས་གསུམ་མམ། ཡང་ན་རཏྣ་ལ་སོགས་པ་གཞན་གྱིས་དྲིལ་ལ་སྤྱི་གཙུག་གམ་དཔུང་པ་ལ་གཏགས་པར་བྱའོ། །དེ་ནས་ཡང་སྔགས་དེ་ཉིད་ཀྱིས་ལོ་ཀའི་ལྷ་དབང་དུ་བྱ་བར་འདོད་ན། བསྙེན་པ་ཐོན་ནས་སྒྲུབ་པ་ཁྲི་གདགས། ཡི་གེ་དང་བཅས་པ་ཨོཾ་ཧྲིཿཧ་ཧ་ཧཱུྃ་ཧཱུྃ་ཕཊ། དྷ་ར་ཀ་བ་ཤཾ་ཀུ་རུ་ཧྲིཿཞེས་གང་དབང་དུ་འདོད་པའི་མིང་བཅུག་ལ་བྱའོ། །དེ་ནས་ལས་སྦྱོར་ནི་ཟངས་མའི་གཞི་ལ་ཙཀྲ་རྒྱ་སྐྱེགས་དང༌། ཁྲག་དང༌། ཙན་དན་དམར་པོ་དང༌། དེ་ལ་སོགས་པ་ལས་དང་མཐུན་པའི་རྫས་ཀྱིས་སྤེལ་ཚིག་དང་བཅས་པ་བྲིས་ལ། དེ་དྲིལ་ནས་རང་གི་ལག་པ་གཡོན་པས་བཟུང་ལ་ཨོཾ་ཧྲིཿཧ་ཧ་ཧཱུྃ་ཧཱུྃ་ཕཊ། དྷ་ར་ཀ་བ་ཤཾ་ཀུ་རུ་ཧོ། ཞེས་དབང་དུ་བྱ་བའི་སེམས་ཀྱིས་བཟླས་ན་དེ་དང་ལྡན་པའི་རྟག་ཏུ་མཁའ་འགྲོ་མ་ཐམས་ཅད་སྒྲུབ་པ་པོའི་མངག་གཞུག་བྱེད་ཅིང་གསད་པ་ལ་སོགས་པའི་ལས་རྣམས་བྱེད་དོ། །དེ་བཞིན་དུ་འདིས་ལས་ཐམས་ཅད་བྱེད་དོ། །དཔྲལ་བ་ལ་འཁོར་ལོ་བྲི་བའི་བསམ་པས་སྔགས་བཟློས་བཞིན་དུ་སྟེང་དུ་བལྟས་ན་ཆར་ཆེན་པོ་ལ་སོགས་པ་གཅོད་པར་འགྱུར་རོ།

།དེ་ལ་སོགས་པའི་ལས་རྒྱུད་ནས་བཤད་པ་རྣམས་བསྙེན་པ་དང་སྒྲུབ་པ་གོང་བཞིན་བྱས་ཏེ། སོ་སོའི་ལས་དང་མཐུན་པའི་རྫས་ཀྱིས་སྤེལ་ཚིག་དང་བཅས་པ་བྲིས་ལ་ཙཀྲའི་བྱ་བ་གོང་བཞིན་དུ་བྱས་ལ་བྱའོ ༑ ༑ ཨོཾ་ཧྲིཿཧ་ཧ་ཧཱུྃ་ཧཱུཾ་ཕཊ་པ་ཙ་ན་ཁྲི་མཱ་ར་ཡ་ཕཊ། དེ་བཞིན་དུ་དབང་ལ་བ་ཤཾ་ཀུ་རུ་ཧོ། ཞི་བ་ལ་ཤཱནྟི་ཀུ་རུ་སྭཱ་ཧཱ། རྒྱས་པ་ལ་པུཥྟིཾ་ཀུ་རུ་ཧོ། བསྐྲད་པ་ལ་ཨུ་ཙ་ཊ་ཡ་ཕཊ། དབྱེ་བ་ལ་ནི་བི་ཏི་ཤ་ཡ་ཀུ་རུ། དེ་ལ་སོགས་པའི་ལས་གང་འདོད་ཀྱི་སྤེལ་ཚིག་བཅུག་ལ་ལས་དང་མཐུན་པའི་འཁོར་ལོ་རྫས་ཀྱིས་བྲི་བར་བྱའོ། ། དེ་བཞིན་དུ་གནོད་མཛེས་ཀྱི་ལས་ཀྱང་སྒྲུབ་པའི་དུས་སུ་རྟགས་ཡི་གེ་དང་བཅས་པ་ཁྲི་བཟླ་བར་བྱ་སྟེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་གྲིཧྣ་གྲིཧྣ་ཧཱུྃ་ཧཱུྃ་ཕཊ། ཨོཾ་གྲིཧྣ་པ་ཡ་གྲིཧྣ་པ་ཡ་སྨན་ཁྲི་མཱ་ར་ཡ་ཧཱུྃ། སྨན་ཁྲི་མཱ་ར་ཡ་ཧོ། ཨོཾ་སྨན་ཁྲི་མཱ་ར་ཡ་ཧཱུྃ་ཕཊ། ཨོཾ་སྨན་ཁྲི་མཱ་ར་ཡ། ཨ་ན་ཡ། སྨན་ཁྲི་མཱ་ར་ཡ་ཧོ། བྷ་ག་ཝཱན་བཛྲ་རཱ་ཛཱ་ཧཱུྃ་ཧཱུཾ། སྐྱེ་བོ་སྨན་ཁྲི་མཱ་ར་ཡ་ཕཊ། ཅེས་འདིར་རིགས་ལྡན་མ་འཕྲུལ་འཁོར་གྱིས་བསྒྲུབ་པའི་དུས་ཀྱི་བཟླས་ཐབས་སོ། །ལས་སྦྱོར་ཡང་དེ་དང་འདྲ་བར་བཟླས་ཤིང་འཁོར་ལོ་ལ་སོགས་པའི་ལས་བྱའོ།། །།༄༅། །ནག་པོ་པའི་སྦྱིན་སྲེག་གི་ཐོ་ཡིག་སྦྱིན་སྲེག་འབྲིང་དང་བསྡུས་པའི་དབང་དུ་བྱས་པ་བཞུགས་སོ། ། ༄༅། །ཨོཾ་སྭསྟི་སིདྡྷཾ། སྦྱིན་སྲེག་གི་ཆོ་གའི་རིམ་པ་ནི། དང་པོ་ཐབ་ཁུང་མངོན་པར་འདུ་བྱ་བ་དང༌། རྫས་དགྲམ་པའོ། །དེ་ལ་ཐབ་ཁུང་ནི་ཞི་བ་ལྟ་བུའི་དབང་དུ་བྱས་ན། རྩ་བའི་དཀྱིལ་འཁོར་གྱི་ཤར་ཕྱོགས་སུ་དབྱིབས་ཟླུམ་པོ། མདོག་དཀར་པོ། རྒྱར་ཁྲུ་གང་གི་ཚད་ལ། ཟབས་སུ་ཁྲུ་ཕྱེད་བརྐོ་ཞིང༌། སོར་བཞི་དོར་ཞིང་སོར་བཞི་བཏོད་ལ། དེའི་ཕྱི་རོལ་དུ་ཡང་རང་གི་ཁ་ཁྱེར་ཞེང་རྒྱར་སོར་བཞི་འཕང་དུ་སོར་གཉིས་པ་ཞིག་གིས་བསྐོར་ལ། དེ་ལ་ཐབ་ཁུང་གི་དབུས་སུ་པདྨ་འདབ་བརྒྱད་བྲིས་ལ།

དེའི་ལྟེ་བ་ལ་རྡོ་རྗེ་དང་གྲི་གུག་གིས་མཚན་པ་བྲི་ཞིང་ ༑ ཕྱོགས་ཀྱི་འདབ་མ་བཞི་ལ་ཁ་ཊྭཱཾ་ག་བཞི་ལ་དེ་བཞིན་གཤེགས་པའི་མཚན་མ་བྲིས་པ་སྟེ། རིམ་པ་བཞིན་དུ་འཁོར་ལོ་དང༌། རིན་པོ་ཆེ་དང༌། པདྨ་དང་ ༑ སྣ་ཚོགས་རྡོ་རྗེའོ། །ཡང༌། ནང་གི་ཁ་ཁྱེར་ཏེ། སོར་བཞི་དོར་བ་ལ་པདྨ་དཀར་པོས་མཚན་ཞིང་སོར་བཞི་བཏོད་པ་ལ་ནི། རྡོ་རྗེ་གྲི་གུག་གི་ཕྲེང་བའོ། ། ཕྱིའི་ཁ་ཁྱེར་ལ་ནི་ལས་དང་རྗེས་སུ་མཐུན་པའི་ཁ་ཁྱེར་ཞེས་བྱ་སྟེ། ཞི་བ་ལ་རྡོ་རྗེས་མཚན་པའམ། འཁོར་ལོས་མཚན་པའོ་ཞེས་དཀྱུས་ན་གསལ་ལོ། །དེ་ལྟ་བུའི་ཕྱིའི་ཁ་ཁྱེར་མ་གཏོགས་པའི་སོར་གཉིས་བཏོད་པ་ཕན་ཆོད་ཀྱི་མཚན་མ་རྣམས་ནི་སྦྱིན་སྲེག་ཀུན་གྱི་ཐུན་མོང་དུ་འགྲོའོ། །དེ་ལྟ་བུའི་ཐབ་ཁུང་གི་ཕྱི་རོལ་དུ་སྐུ་གསུང་ཐུགས་ཀྱི་འཁོར་ལོ་རིམ་པ་གསུམ་དུ་ས་བཅད་ཅིང་རང་རང་གི་མཚན་མ་རྣམས་བྲི་ཞིང༌། དེའི་ཕྱི་རོལ་དུ་ནི་གཞལ་ཡས་ཁང་པ་གྲུ་བཞི་སྒོ་བཞི་པ་ཐིག་བཏབ་ལ། སྒོ་བཞིར་ནི་ལྕགས་ཀྱུ་ལ་སོགས་པ་བྲི། མཚམས་བཞིར་ནི་གྲི་གུག་བྲི། དེའི་ཕྱི་རོལ་རྡོ་རྗེ་ར་བའི་ནང་དུ་དུར་ཁྲོད་བྲི། ཡང་དུར་ཁྲོད་བརྒྱད་པོ་ཆ་ཆུང་གཅིག་ལ་དེ་ཉིད་ཤར་ཕྱོགས་ཀྱི་སྣམ་བུ་ལ་ཚངས་པ་ལ་སོགས་པ་མཚོན་པར་བྱེད་པའི་པདྨ་ལ་སོགས་པའི་མཚན་མ་ལྔ་བྲི། ལྷོ་ཕྱོགས་སུ་དབང་ཕྱུག་ཆེན་པོ་ལ་སོགས་པ་མཚོན་པར་བྱེད་པའི་མདུང་རྩེ་གསུམ་པ་ལ་སོགས་པ་ལྔ་བྲི། ནུབ་ཕྱོགས་སུ་ཁྱབ་འཇུག་ལ་སོགས་པ་མཚོན་པར་བྱེད་པའི་འཁོར་ལོ་ལ་སོགས་པ་ལྔའོ། །བྱང་ཕྱོགས་སུ་གཞོན་ནུ་ཀརྟི་ཀ་ལ་སོགས་པ་མཚོན་པར་བྱེད་པའི་མདུང་ལ་སོགས་པའི་མཚན་མ་ལྔའོ། །དེ་ལྟར་ཐབ་ཁུང་མངོན་དུ་བྱས་ནས་རྫས་དགྲམ་ཞིང་གསོག་པ་ནི་འབྲུ་སྨན་ལ་སོགས་པའི་རྫས་དང་ལྡན་པའི་བུམ་པ་ལྔ་དང་ ༑ མཆོད་ཡོན་གྱི་སྣོད་གཉིས་དང༌། མདའ་དང༌། ཕུར་པ་དང༌། མེ་ལོང་དང༌། མཚོན་ཐག་དང༌། དེ་རྣམས་གསོག བུད་ཤིང་དང༌། ཡམ་ཤིང་དང༌། བསྲེག་རྫས་རྣམས་ཏེ།

དེ་དག་ནི་རྫས་གསོག་པའོ། །དེལྟར་རྫས་དགྲམ་པ་ལ་སོགས་པ་བྱས་ནས། སྒྲུབ་པ་པོ་བདག་ཉིད་ཁྲུས་བྱ། དྲིས་བྱུག རྒྱན་བགོ་བ་ལ་སོགས་པ་གཞུང་བཞིན་བྱ། དེ་ནས་བདག་ཉིད་དབུ་རྒྱན་གྱི་ལྷ་དྲན་པ་ཡན་ཆད་རྣལ་འབྱོར་རྫོགས་པར་བསྒོམས་ལ། མཆོད་བསྟོད་བྱ་ཞིང་ལྷ་བསྡུས་པ་དཔའ་བོ་གཅིག་པའི་ང་རྒྱལ་གྱིས་ཞལ་བཞི་པའི་སྔགས་བརྗོད་ཅིང༌། སྒོ་མཚམས་མ་བརྒྱད་ཕྱོགས་སུ་སྤྲོ་ཞིང༌། ཁྭ་གདོང་མ་ལས་གཅིག་སྟེང་དུ་སྤྲོ། ཁྱི་གདོང་མ་ལས་གཅིག་འོག་ཏུ་སྤྲོ་ཞིང་ ༑ དེ་ལྟར་ན་གནོད་མཛེས་བཅུས་དབང་པོ་ལ་སོགས་པའི་བགེགས་བཅུ་པོ་བཀུག་ཅིང༌། ཕུར་བུས་གདབ་པ་ལ་སོགས་པ་དཀྱིལ་འཁོར་ཆོ་ག་ལྟར་ཤེས་པར་བྱའོ ༑ ༑ དེ་བཞིན་དུ་ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་ཕཊ་ཅེས་བརྗོད་པས་ཀྱང་ཁྲོ་བོ་རྣམས་སྤྲོ་ཞིང་བགེགས་རྣམས་བསྲེགས་པར་བསམ་པ་དང༌། གཡས་བརྐྱང་ལ་སོགས་པའི་སྟངས་སྟབས་ལ་སོགས་པ་ཅི་རིགས་པར་གཞུང་ནས་འབྱུང་བ་བཞིན་དུ་བྱས་པ་ནི་ཐབ་ཁུང་བྱིན་གྱིས་བརླབ་པའོ། །དེ་ནས་བུམ་པ་ལྔ་པོར་རྫས་རྣམས་དང་ཆུ་དང་འོ་མ་ལ་སོགས་པ་བླུགས་ལ། གཅིག་ལ་ཡི་གེ་བདུན་པ། མཁའ་འགྲོ་མ་ལ་སོགས་པ་བཞིའི་སྔགས་དང༌། ཡི་གེ་ཉི་ཤུ་རྩ་གཉིས་པའི་སྔགས་དང༌། ལྔ་པོ་དེ་བྷྲུཾ་ལས་བསྐྱེད། བུམ་པ་སྔགས་ཀྱི་རང་བཞིན་དུ་བསམ་ཞིང༌། ཡེ་ཤེས་ཀྱང་སྔགས་ཀྱི་ངོ་བོ་བཀུག་ཅིང་བསྟིམས་ལ། སྔགས་དེ་དག་ཅི་རིགས་པར་བཟླས་ལ་བཞག མཆོད་ཡོན་གྱི་ཆོ་ག་ཡང་སྣོད་གཙང་མ་གཉིས་སུ་ཆང་ལ་སོགས་པ་གཞུང་ནས་འབྱུང་བའི་རྫས་རྣམས་བླུགས་ལ། གཅིག་ལ་ཡི་གེ་བདུན་པ་བརྒྱ་རྩ་བརྒྱད་བཟླས་ཏེ་དེ་ཡིས་མཆོད་ཡོན་བྱ། གཅིག་ལ་སུམྦྷ་ནི་སྔགས་གོང་མའི་བཞི་ཆ་སྟེ། ཉི་ཤུ་རྩ་བདུན་བཟླས་ལ་བཞག་སྟེ། དེས་རྫས་རྣམས་བསང་བའོ། །དེ་ནས་སྦྱིན་སྲེག་གི་ཡོ་བྱད་ཐམས་ཅད་བདག་གི་གཡས་སུ་དགོད་དོ་ཞེས་བྱ་བ་ལ་སོགས་པ་རྫས་རྣམས་ཀྱིས་བཀོད་པ་གཞུང་ནས་འབྱུང་བ་བཞིན་བཀོད་ལ། དེ་ནས་བདུད་རྩིའི་ཆུས་རྫས་རྣམས་བསང་ཞིང༌།

བུད་ཤིང་རྩིག་པ་དང༌། མེ་ཚང་དུ་གཞུག་པ་ལ་སོགས་པ་བྱ་སྟེ། མེ་སྤར། དེ་ལྟར་ལག་གིས་འདུས་བྱས་པའི་ཐབ་ཀྱང་ ༑ མི་དམིགས་པར་བྱས་ལ། ཧཱུྃ་ངམ་ཆོས་ཀྱི་ཡི་གེ་ལས་ཐབ་བསྐྱེད། རཾ་ལས་མེ་བསྐྱེད། དེའི་དབུས་སུ་འཇིག་རྟེན་པའི་མེ་ལྷ་བསྐྱེད་པ་ནི་ཨ་ལས་དབྱུག་ཐོར་གྱུར་པ་ལས། དེ་ལས་ཡང་ཨས་མཚན་ཅིང་སྤྲོ་བསྡུ་དང་བཅས་པས་ཡོངས་སུ་གྱུར་པ་ལས། ལས་དང་མཐུན་པའི་མེ་ལྷ་གཞུང་བཞིན་བསྐྱེད་ལ། དེའི་སྙིང་པདྨ་འདབ་བརྒྱད་ལ་ལྟེ་བར་རཾ་ལས་མེ་གྲུ་གསུམ། མདུན་གྱི་རྩེ་མོར་ཧཱུྃ་ལས་རྡོ་རྗེ ༑ གཡས་པ་ཨོཾ་ལས་འཁོར་ལོ། གཡོན་པ་ཨ་ལས་པད་མ། དབུས་སུ་བཾ་ལས་ཆུའི་དཀྱིལ་འཁོར་གྱི་སྟེང་དུ་ཕྱི་རོལ་གྱི་མེ་ལྷ་ཅི་འདྲ་བ་གཅིག་བསམས་ལ། པད་མའི་འདབ་མ་རྣམས་ལ་ཕྱོགས་སྐྱོང་རྣམས་བསམས་ཤིང༌། དེ་ནས་མེ་ལྷའི་ཡེ་ཤེས་པ་རྣམས་སྤྱན་དྲང་ཞིང༌། ཚུར་བྱོན་ཚུར་བྱོན་འབྱུང་པོ་ཆེ། །མེ་ལྷའི་རྒྱལ་པོ་དྲང་སྲོང་མཆོག །བསྲེག་བླུགས་ཞལ་ཟས་བཞེས་སླད་དུ། །འདི་ཉིད་དུ་ནི་བཞུགས་སུ་གསོལ། །ཞེས་བྱ་བ་ནི་མེ་ལྷ་སྤྱན་དྲང་བའོ། །ཚིགས་བཅད་དེ་དང་གཞུང་ནས་འབྱུང་བའི་སྔགས་བརྗོད་ཅིང་ཡང་སྤྱན་དྲང་བར་བསམ་མོ། །ཕྱག་རྒྱ་ཡང་གཞུང་ནས་འབྱུང་བ་བཞིན་ནོ། །དེ་ནས་མེ་ལྷ་བྱོན་པ་དང༌། འཐོར་འཐུང་དང་ཉེ་རེག་བྱ་སྟེ། སྔགས་ནི། ཨོཾ་ཨག་ནེ་ཡེ་ཨ་དཱི་པྱ་ཨཱ་དཱི་པྱ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བ་ཧཱ་ནཱ་ཡ་སྭཱཧཱ། ཞེས་བྱའོ། །དེ་ནས་དམ་ཚིག་གི་མེ་ལྷ་གཞུག ཞབས་བསིལ་དང་ཨརྒྷཾ་གཞུང་བཞིན་དབུལ། དེ་ནས་ཨོཾ་ལ་སོགས་པས་སྐུ་གསུང་ཐུགས་བྱིན་གྱིས་བརླབ། གོ་ཆ་རྣམས་དཀོད། མཁའ་འགྲོ་མ་ལ་སོགས་པས་དབང་བསྐུར་ཞིང༌། ཁྭ་གདོང་ལ་སོགས་པས་མཆོད་པར་ཡིད་ཀྱིས་བསམ། དེ་ནས་སྔར་གྱི་བུམ་པ་ལྔ་པོས་དངོས་སུ་དབང་ཡང་བསྐུར་བས། ཞི་བ་ལ་དབུ་རྒྱན་མི་བསྐྱོད་པ་བསམ་ཞིང༌། དེ་ནས་མེ་ལྷའི་ཞལ་དང༌། དགང་གཟར་དང༌། བླུགས་གཟར་གྱི་ཁ་ལ་ལས་དང་མཐུན་པའི་ཡི་གེ་དགོད།

དེ་ནས་མར་ལ་ཨོཾ་ཌཱ་ཀི་ནི་ཛི་ན་ཛིཀ་སྭཱཧཱ་ཞེས་བྱ་བ་ལ་སོགས་པ་ལས་དང་མཐུན་པའི་སོ་སོའི་སྔགས་ཀྱིས་བཏབ་སྟེ། དགང་བླུགས་གསུམ་ཕུལ་ལ། སྔགས་འདིས་ཀུ་ཤ་དགྲམ་སྟེ། ཨོཾ་ཨི་དཾ་ཀུ་ཤ་ཤུ་པ་དྷི་བྷ་བྷྱ། བྲམ་མཧཱ་བུདྡྷ་པ་ཝི་ཏཱ་ན། བུདྡྷ་དྷརྨ་སཾ་གྷ་ཏཱ་ན། པྲི་ཏོ་བི་པྲན་ཛྷ་ཏ་ག་པ། ཨ་བི་གྷ་ནཾ་མཧཱ་ཤནྟི་ཀུ་རུ་བྷན་དྷུ་སྭཱཧཱ། ཞེས་བྱ་བས་ཀྱང་ཀུ་ཤ་དགྲམ་སྟེ། ཞི་བ་ལ་ཤར་ནས་བཟུང་ནས་སོ། །ཐབ་ཀྱི་ཕྱོགས་ཀུན་བསང་ ༑ དེ་ནས་མདའ་གཟུགས། ཚོན་སྣ་ལྔའི་སྐུད་པས་བསྐོར། དེ་ནས་ཞབས་བསིལ་ལ་སོགས་པ་བྱིན་ལ་དགང་བླུགས་དབུལ། དེ་ནས་རུ་པ་བཛྲས། གཟུགས ༑ ཤཔྟ་བཛྲས། སྒྲ། གན་དྷེ་བཛྲས། དྲི། སརྦ་བྷུ་ཏས། མར་མེ། ར་ས་ན་བཛྲས། རོ། སརྦ་བུདྡྷས། མཆོད་རྫས། དེ་ནས་བསྲེག་རྫས་རྣམས་གཞུང་བཞིན་ཕུལ་ལ། བསྲེག་རྫས་ལ་ཡང་མཆོད་པ་རྣམ་པ་ལྔ་ཚང་བར་དབུལ། ཞབས་སུ་མིང་དེ་དག་གི་མཐར་མཆོད་དེ་བསྟོད་པ་བྱ་སྟེ། ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲང་མཆོག །འབྱུང་པོ་ཡོངས་སུ་བསྐྱབ་པའི་ཕྱིར། །ཐུགས་རྗེའི་ཐུགས་ཀྱིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་སྲེག་པའི་ཤེས་རབ་འོད། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱི་སྤྲུལ་པའི་ཐེག་པ་བཅིབས། །བདུད་རྩིའི་བཅུད་ཀྱི་གྷན་དྷེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །རིགས་སྔགས་གསུང་ཞིང་བགྲང་ཕྲེང་འཛིན། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་ལ་བསྟོད་དེ་ཕྱག་འཚལ་ལོ། །ཤེས་རབ་ཆེན་པོས་བདག་མེད་ཐུགས་ཆུད་ཅིང༌། །ཐུགས་རྗེ་ཆེན་པོས་འགྲོ་བ་ཀུན་སྒྲོལ་ཡང༌། ། ཐབས་ལ་མཁས་པས་དྲང་སྲོང་ཆ་ལུགས་འཛིན། །འཛིན་བྱེད་མེ་ལྷ་ཁྱོད་ལ་ཕྱག་འཚལ་ལོ། །གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་རབ་བསྩོལ་བ།། བདག་གཞན་དོན་སྦྱོར་ས་ལ་བཞུགས།

།ཚངས་སྲས་མཆོག་ལ་ཕྱག་འཚལ་ལོ། ། དེ་ལྟར་བསྟོད་དེ་ཅི་འདོད་པས་གསོལ་བ་བཏབ་ནས་འཇིག་རྟེན་པའི་མེ་ལྷ་མི་དམིགས་ཤིང༌། འབར་བའི་རྣམ་པར་བསྟིམས་ལ། འཇིག་རྟེན་ལས་འདས་པའི་མེ་ལྷ་བསྐྱེད་པ་ནི། མེའི་ནང་དུ་མངོན་པར་བྱང་ཆུབ་ལྔའམ། ཆོ་གའི་ཡན་ལག་གསུམ་ལས་དམ་ཚིག་སེམས་དཔའ་བསྐྱེད་དེ། རང་གི་སྙིང་ཁའི་དང༌། དེའི་ཐུགས་ཁའི་ས་བོན་གྱི་འོད་ཟེར་གྱིས་དང༌། ཕཊ་ཅེས་བྱ་བའི་སྔགས་དང་ཕྱག་རྒྱ་དང་བཅས་པས་ཡེ་ཤེས་སེམས་དཔའ་སྤྱན་དྲངས་ཏེ། ཐབ་ཁུང་གི་གཡས་སུ་བཞུགས་པར་བསམས་ལ། དེ་ལ་ཞབས་བསིལ་དང༌། མཆོད་ཡོན་དང༌། འཐོར་འཐུང་དང༌། ལྷ་བཤོས་ལ་སོགས་པ་རྫས་ཀྱི་མཆོད་པ་དང༌། ཁ་དོག་ལ་སོགས་པ་ཡིད་ཀྱི་མཆོད་པས། རྐང་པ་བརྒྱད་པས་མཆོད་པ་བྱ། དེ་ནས་རྡོ་རྗེ་བཅིངས་པའི་ཕྱག་རྒྱ་དང༌། ཏྲི་ཤྱ་ཧོ་ཛཿཧཱུཾ་བཾ་ཧོཿཞེས་བྱ་བའི་སྔགས་འདིས་དམ་ཚིག་སེམས་དཔའ་ལ་ཡེ་ཤེས་སེམས་དཔའ་བསྟིམས་ལ། སྔ་མ་བཞིན་དུ་མེ་ལོང་གི་ནང་དུ་ཁྲུས་བྱས་ལ། དེ་ནས་དབང་ལྔ་བསྐུར་ཞིང་ཆུའི་དབང་གི་ཆུའི་རྡུལ་ཕྲ་རབ་གྱུར་པ་ལས་ཅོད་པན་མཁའ་འགྲོ་མར་བསམ་པ་ལ་སོགས་པ་ལས་ཀྱི་བྱེ་བྲག་ལས་རིམ་པ་བཞིན་དུ་ཤེས་པར་བྱའོ། །དེ་ནས་ཡེ་ཤེས་སེམས་དཔའི་ཐུགས་ཁའི་མཚན་མའི་དབུས་སུ་རང་གི་ཆོས་ཀྱི་ཡི་གེ་ལས་དཀྱིལ་འཁོར་འཁོར་ལོ། ལྷ་དྲུག་ཅུ་རྩ་གཉིས་ཀྱི་བདག་ཉིད་ཅན་དུ་བསམ། དེ་ནས་འཇིག་རྟེན་པའི་མེ་ལྷ་བཞིན་དུ་འཇིག་རྟེན་ལས་འདས་པའི་མེ་ལྷ་ཡང་སེམས་དཔའ་སུམ་རྩེག་ཏུ་བསམས་ལ། སྔ་མ་བཞིན་སྦྱིན་སྲེག་གི་རྫས་རྣམས་བསངས་ཏེ། ལྷ་རེ་རེ་ནས་བསྲེག་རྫས་དང་མཆོད་བསྟོད་དང༌། ཡི་གེ་བརྒྱ་པས་གསོལ་བ་གདབ་པའི་བར་དུ་བྱ་བའམ། ཡང་ན་བདེ་བ་ཆེན་པོའི་འཁོར་ལོ་ལ་སོགས་པ་ལྷ་རྣམས་ཚན་པ་ལྔར་བཅད་ལ། ཚན་རེ་རེ་ལ་ཡང་དགང་བླུགས་ལ་སོགས་པས་བསྲེག་རྫས་རྣམས། མཆོད་བསྟོད་དང་ཡི་གེ་བརྒྱ་པས་གསོལ་བ་གདབ་པའི་བར་དུ་བྱའོ། ། དེ་ལྟ་བུའི་སྲེག་རྫས་ཐམས་ཅད་དང༌།

བདུད་རྩི་རྣམ་པ་ལྔ་དང༌། ཤ་རྣམ་པ་ལྔ་བསྲེས་པས་སྦྱིན་སྲེག་བྱས་པ་ནི་བཅུ་པའི་སྦྱིན་སྲེག་ཅེས་བྱ་བར་འགྱུར་རོ། །སྦྱིན་སྲེག་གི་སྔགས་ཀྱི་སྤེལ་ལུགས་ནི་ལྷ་རེ་རེའི་སྔགས་དང༌། ཡམ་ཤིང་ལ་སོགས་པ་སོ་སོའི་རྩ་སྔགས་དང༌། ལས་ཀྱི་སྔགས་སུ་སྤེལ་བ་བྱ་བ་དང༌། ཡང་དབྱངས་སྐྱོང་གི་སྔགས་སམ

༑ ཡི་གེ་བདུན་པའམ། རྡོ་རྗེ་ཕག་མོའི་ཉེ་བའི་སྙིང་པོ་སྟེ། དེ་གསུམ་ཀ་གང་ཡང་རུང་བའི་རྗེས་ལ་རྫས་སྔགས་དང༌། ལས་སྔགས་བཏགས་ལ་སྔ་མ་བཞིན་དུ་སྦྱིན་སྲེག་བྱ་ཞིང་མཐར་དགང་བླུགས། མེ་ཏོག་ལ་སོགས་པ་ཚང་བར་དབུལ། རྐང་པ་བརྒྱད་པས་བསྟོད། དྲིལ་བུ་གསིལ་ཞིང་ཡི་གེ་བརྒྱ་པ་ལན་གསུམ་མམ་ལན་གཅིག་བཟླས་ལ་གསོལ་བ་གདབ། འཇིག་རྟེན་ལས་འདས་པ་ལ་ཐུན་མོང་མ་ཡིན་པའི་མཆོད་པ་རྣམས་ཀྱིས་མཆོད། བསྟོད་པ་ལ་སོགས་པ་ཡང་བྱ། བཀྲ་ཤིས་ཀྱི་ཚིགས་སུ་བཅད་པ་བཏོན་ལ། བཀྲ་ཤིས་ཀྱི་རྫས་མེ་ཏོག་དཀར་པོ་ལ་སོགས་པ་སློབ་མའམ་ཡོན་བདག་ལ་སྦྱིན། ཡང་མཆོད་བསྟོད་བྱ། མངོན་པར་འདོད་པའི་དངོས་གྲུབ་བླང༌། བཟོད་པར་གསོལ། རྡོ་རྗེ་བཅིང་བའི་ཕྱག་རྒྱ་གྱེན་དུ་དགྲོལ་ཞིང་གཤེགས་སུ་གསོལ་བར་བྱ་སྟེ། ཨོཾ་ཧེ་རུ་ཀ་མུཿཞེས་བྱ་བ་དང༌། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་གསོལ།། བུདྡྷ་ཡུལ་དུ་གཤེགས་ནས་ཀྱང༌། །སླར་ཡང་གཤེགས་པར་མཛད་དུ་གསོལ། ། ཞེས་བྱ་བས་གཤེགས་སུ་གསོལ་བར་བྱ་སྟེ། དེ་ཡང་དུར་ཁྲོད་བརྒྱད་ན་གནས་པའི་འཇིག་རྟེན་པ་རྣམས་ལ་གཞུང་ནས་འབྱུང་བ་བཞིན་དུ་གཏོར་མ་བྱིན་ལ། མེའི་དབུས་སུ་ཡེ་ཤེས་སེམས་དཔའ་ཆོས་ཀྱི་དབྱིངས་སུ་ཡོངས་སུ་གྱུར་པ་དེ་གཤེགས་སུ་གསོལ། །དཀྱིལ་འཁོར་དེ་བདག་ཉིད་ལ་གཞུག་པར་བྱའོ། ། དེ་ནས་ཡང་མེའི་དབུས་སུ། འཇིག་རྟེན་པའི་མེ་ལྷ་སྐད་ཅིག་གིས་བསམས་ལ། སྦྱིན་སྲེག་གི་ཡོ་བྱད་ལྷག་མ་རྣམས་ཀྱིས་ཇི་ལྟ་བ་བཞིན་དུ་སྦྱིན་སྲེག་བྱའོ། །སྦྱིན་སྲེག་གི་མཐར་ཡང་བསྒྲུབ་བྱ་བཟུང་ལ་དགང་བླུགས་དབུལ་བ་ལ་སོགས་པ་གཞུང་བཞིན་བྱ། །དེ་ནས་འཇིག་རྟེན་པའི་མེ་ལྷ་གཤེགས་སུ་གསོལ་བའི་ཚིགས་བཅད་ནི། ཨོཾ་བདག་གི་དོན་དང་གཞན་གྱི་དོན། །བྱིན་ཟ་ཁྱོད་ཀྱིས་མཛད་ལགས་ཀྱིས། །མགུ་ཞིང་ཚིམ་པར་གྱུར་ནས་ཀྱང༌། །རང་གནས་དགེ་བར་གཤེགས་སུ་གསོལ། །ཨོཾ་ཨགྣྱེ་ཡ་ཧི་ཞེས་བྱ་བ་ཕྱག་རྒྱ་དང་བཅས་པས་མེ་ལྷ་གཤེགས་སུ་གསོལ།

ཡང་འཇིག་རྟེན་པའི་མེ་ལྷའི་འཁོར་ཏེ་ཕྱོགས་སྐྱོང་རྣམས་ལ་ཡང་གཏོར་མ་དཀར་པོ་གཅིག་དབུལ་ལོ། །དེ་ནས་ཡི་གེ་བརྒྱ་པ་བཟླས་པ་ལ་སོགས་པ་གཞུང་བཞིན་བྱ། དེ་ནས་བདག་ཉིད་བསྲུང་བར་བྱ་སྟེ། ཅི་བདེར་སྤྱད་དོ ༑ ༑ རྫོགས་སོ། །ཡེ་ཤེས་ཆེན་པོ་ནོར་ཆེ་བ། །པདྨ་ཆེན་པོ་དག་པ་ཆེ། །བཅོམ་ལྡན་བདེ་མཆོག་གནས་གྱུར་ཅིག །དང་པོ་དགང་བླུགས་ཀྱི་ཚིགས་སུ་བཅད་པ། བརྗོད་པ། ༈ བླ་མ་དམ་པའི་ཞབས་ལ་སྤྱི་བོས་ཕྱག་འཚལ་ལོ། །སྦྱིན་སྲེག་གི་ཆོ་ག་འབྲིང་དང༌། བསྡུས་པའི་དབང་དུ་བྱས་པའི་ཆོ་གའི་གོ་རིམ་རྣམ་པར་བཞག་པ་ནི། དང་པོར་ཐབ་ཀྱི་དབང་དུ་བྱས་ནས་འབྲིང་ལ་རྡུལ་ཚོན་ནམ་རེ་ཁཱས་ཇི་ལྟ་བ་བཞིན་བསྐོར་ཞིང་བྲི་བར་བྱའོ།། བསྡུས་པ་ལྟར་ན་ས་ཕྱོགས་བརྐྱང་ནུལ་བྱས་པར་མེ་ཏོག་གི་ཚོམ་བུ་བཞི་བཅུ་ཞེ་དགུ་དགོད་པར་བྱའོ། །དེ་ནས་རྫས་བཤམས་པའི་དབང་དུ་བྱས་ན། བུམ་པ་གཅིག་དང་མཆོད་པ་ཅི་འབྱོར་བ་བཤམ། གཏོར་མ་གཅིག་ཏུ་བསྡུ་རུ་རུང༌། མདའ་ནས་ཚོན་སྐུད་ལ་སོགས་པའི་བར་རྣམས་མི་དགོས། བུད་ཤིང་རྒྱས་བསྡུས་གསུམ་འདྲ། བསྲེག་རྫས་ནི་གཞུང་ནས་འབྱུང་བ་རྣམས་ལས་ཅི་འབྱོར་པ་ཡིན་ན་ཡང་ཐུན་མོང་དུ་མེད་དུ་མི་རུང་བ་མར་རོ། །གཞན་ལས་སོ་སོའི་བྱེ་བྲག་གིས་གང་འདོད་པ་རྣམས་བཤམ་མོ། །མཆོད་རྫས་དང་བསྲེག་རྫས་ལ་སོགས་པའི་བཤམ་ཐབས་ནི་རྒྱས་བསྡུས་གསུམ་ཀ་ལ་ཁྱད་པར་མེད་པར་ཤེས་པར་བྱའོ། ། སྒྲུབ་པ་པོའི་རྒྱན་ཇི་ལྟར་བྱ་བ་ལ་སོགས་པ་ཡང་ཁྱད་པར་མེད་པར་ཤེས་པར་བྱའོ ༑ ༑ སྦྱོར་བའོ། །དེ་ནས་བདག་ཉིད་ཀྱི་ལྷའི་རྣལ་འབྱོར་ནི་ནག་པོའི་མངོན་རྟོགས་ལྟར་གསུམ་ཀ་འདྲ་བར་བྱ་བའམ། ལཱུ་ཧི་པའི་ཆོ་ག་རྒྱས་བསྡུས་གསུམ་གང་ཡང་རུང་བ་ལ་བརྟེན་ཏེ་བྱས་ཀྱང་བཏུབ་གསུང་ངོ༌། །དེ་ནས་བདག་ཉིད་ཀྱིས་བསྒོམ་པའི་བསྲུང་བའི་འཁོར་ལོ་གསལ་གདབ་ལ། ཡི་གེ་ཉི་ཤུ་རྩ་གཉིས་པའི་སྔགས་ཅུང་ཟད་བཟླའོ། །དེ་ནས་ཞལ་བཞི་པའི་སྔགས་བཟླས་ཤིང་མཆོད་རྫས་དང་བསྲེག་རྫས་ཐམས་ཅད་བསངས་ལ།

དེ་ནས་ཐབ་བསྐྱེད་པ་ནི་ཡི་གེ་ཧཱུྃ་ལས་ལས་སོ་སོ་དང་རྗེས་སུ་མཐུན་པའི་ཐབ་ཁུང་ཇི་ལྟ་བ་བཞིན་དུ་བསྐྱེད་པར་བྱའོ ༑ ༑ དེ་ནས་འཇིག་རྟེན་པའི་མེ་ལྷ་བསྐྱེད་པ་ཡང་སེམས་དཔའ་སུམ་རྩེག་གི་ཚུལ་དུ་བསྐྱེད་པའི་བར་གསུམ་ཀ་ལ་ཁྱད་པར་མེད་གསུང༌། འོན་ཀྱང་ཡེ་ཤེས་སེམས་དཔའ་སྤྱན་འདྲེན་པ་ལ་སྔགས་དང་ཕྱག་རྒྱ་དང༌། ཚིགས་བཅད་མི་དགོས་ཏེ་ཏིང་ངེ་འཛིན་ཙམ་གྱིས་དྲངས་པས་ཆོག་པར་བཞེད། སྐུ་གསུང་ཐུགས་བྱིན་གྱིས་བརླབས་པ་དང་གོ་ཆ་དགོད་པ་འདྲ། དབང་བསྐུར་བ་ཡང་སྔར་གྱི་བུམ་པ་གཅིག་པོས་བྱ་བའམ། ཡང་ན་ཏིང་ངེ་འཛིན་ཙམ་གྱིས་བྱས་ཀྱང་བཏུབ་གསུང༌། ཞི་བ་ལ་སོགས་པ་ལས་སོ་སོའི་དབུ་རྒྱན་ཡང་རྒྱས་འབྲིང་གསུམ་ཀ་འདྲ། ལྷའི་ཞལ་ལ་སོགས་པ་རྣམ་པ་གསུམ་ལ་རང་གི་ཆོས་ཀྱི་ཡི་གེ་བསྒོམ་པ་ཡང་འདྲ་བར་བྱས་ལ། དེ་ལས་དང་པོ་ལྷ་སྔགས་ནི་ཕྲིན་ལས་བཞིའི་བྱེ་བྲག་གིས་མཁའ་འགྲོ་མའི་སྔགས་དང༌། ཛི་ན་ཛིཀ་ལ་སོགས་པས་མགོ་དྲངས་པས། བར་དུ་རྫས་སྔགས ༑ ཐ་མར་ཤིནྟི་ཀུ་རུ་ལ་སོགས་པའི་ལས་སྔགས་བཅུག་སྟེ། ཐོག་མར་དགང་བླུགས་གསུམ་འདྲ་བར་དབུལ་ཞིང་སྲེག་རྫས་གཞན་ཡང་དེ་བཞིན་དུ་དབུལ་ལོ། །འབྲིང་དང་བསྡུས་པའི་ལུགས་འདི་ལ་ཐོག་མར་ཐབ་མི་མངོན་པར་ཀུ་ཤ་བཀྲམ་པས་ཆོག་པ་ཡིན་གྱི་སྐབས་འདིར་སྔགས་དང་བཅས་པས་ཀུ་ཤ་དགྲམ་པ་ནི་མེད་དོ། །གཞན་ཡང་རྒྱས་པའི་དབང་དུ་བྱས་ནས་རྫས་རེ་རེ་རྫོགས་པ་དང༌། མཆོད་པ་རྣམས་དང་བསྟོད་པ་བྱ་བར་བཤད་པ་དེ་འབྲིང་གི་ལུགས་ལ་ནི་བསྲེག་རྫས་ཐམས་ཅད་རྫོགས་ནས་མཆོད་པ་རྣམས་རྫོགས་པ་གཅིག་དང༌། བསྟོད་པ་གཅིག་བྱས་པས་ཆོག་ལ། བསྡུས་པ་ལ་ནི་བསྲེག་རྫས་ཅི་འབྱོར་བ་དབུལ་བ་ལས་མཆོད་པ་དང་བསྟོད་པ་ནི་མེད་དོ། །དེ་ནས་མེ་ལྷ་ལ་ཕྲིན་ལས་བཞི་གང་རུང་གི་གསོལ་བ་གདབ་པ་ནི་འདྲ་བར་བྱས་ལ། དེ་ནས་མེ་ལྷ་འབར་བའི་རྣམ་པར་ཐིམ་པར་བྱས་ལ། དེ་ཙམ་གྱིས་ནི་འཇིག་རྟེན་པའི་མེ་ལྷ་མཆོད་པའི་ཆོ་གའོ།།

།།དེ་ནས་འཇིག་རྟེན་ལས་འདས་པའི་མེ་ལྷ་མཉེས་ཤིང་ཚིམ་པར་བྱ་བ་ནི་རྒྱས་པ་ལྟར་ན་གཞུང་བཞིན་ཏེ། མངོན་པར་བྱང་ཆུབ་པ་རྣམ་པ་ལྔ་ལས་ལྷ་སུམ་ཅུ་རྩ་བདུན་ཅིག་ཅར་བསྐྱེད། འབྲིང་ལྟར་ན་ཆོ་ག་ཡན་ལག་གསུམ་གྱིས། བསྡུས་པ་ལྟར་ན་ལྷ་སུམ་ཅུ་རྩ་བདུན་གཞལ་ཡས་ཁང་དུར་ཁྲོད་བརྒྱད་དང་བཅས་པ་སྐད་ཅིག་གིས་བསྐྱེད་པར་བྱའོ། །དམ་ཚིག་པ་བསྐྱེད་པའོ། །དེ་ནས་འཇིག་རྟེན་ལས་འདས་པའི་མེ་ལྷ་ལ་ཡེ་ཤེས་པ་གཞུག་པ་དང་གོ་ཆ་བཅིང་བ་དང༌། དབང་བསྐུར་བ་སྟེ་རྣམ་པ་གསུམ་ནི་འབྲིང་དང་རྒྱས་པ་ཐུན་མོང་བ་ཡིན་ནོ། །འོན་ཀྱང་འབྲིང་ལ་ཡེ་ཤེས་པ་ནི་ནམ་མཁར་སྤྱན་དྲངས་པ་ལ་མཆོད་པ་དང་སྔགས་དང་ཕྱག་རྒྱ་དང་དབང་བསྐུར་བའི་སྐབས་སུ་ཁྲུས་བྱ་བ་ནི་མེད་དོ། །བསྡུས་པ་ལ་ནི་ཡན་ལག་གསུམ་དྲན་པ་ཙམ་བྱའི། ཆོ་ག་གཞུང་བཞིན་དུ་བྱ་བ་ནི་མི་དགོས་གསུང་ ༑ དེ་ལ་འཇིག་རྟེན་ལས་འདས་པའི་མེ་ལྷ་ཚིམ་པར་བྱ་བའི་གོ་རིམ་ནི་རྒྱས་པ་ལྟར་ན་ལྷ་རེ་རེ་ལ་བསྲེག་རྫས་ཀྱི་སྔོན་དུ་མཆོད་པ་བདུན་བདུན། དེ་ནས་ལྷ་རེ་རེ་ལ་བསྲེག་རྫས་རྣམས་དབུལ་བའི་དུས་སུ་དང་པོར་ལྷ་སྔགས། བར་དུ་རྫས་སྔགས། ཐ་མར་ལས་སྔགས་བཅུག་སྟེ་གཞུང་བཞིན་བྱའོ། །འབྲིང་ལྟར་ན་ལྷ་སྔགས་ནི་དབྱངས་སྐྱོང་གི་སྔགས་ཀྱིས་བྱ་ལ། བར་དུ་སོ་སོའི་རྫས་སྔགས་བཅུག་ལ་ཐ་མར་ལས་ཀྱི་ཤམ་བུ་དང་བཅས་པས་འཁོར་ལོ་ལྔ་ལ་ཚོམ་བུ་ལྔར་བསྲེག་རྫས་དང་མཐར་མཆོད་པས་མཉེས་ཤིང་ཚིམ་པར་བྱའོ། །བསྡུས་པ་ལྟར་ན་འཁོར་ལོ་ལྔ་ཀ་ལ་ཐོག་མར་མཆོད་པ་བདུན་སྔོན་དུ་འགྲོ་ཞིང༌། དང་པོར་ལྷ་སྔགས་དབྱངས་སྐྱོང་ལ་སོགས་པ་གང་ཡང་རུང་བ་བྱས་ལ། བར་དུ་རྫས་སྔགས། ཐ་མར་ལས་སྔགས་བཏགས་ལ། བསྲེག་རྫས་ཅི་འབྱོར་བ་དབུལ་ཞིང་མཆོད་པ་དང་བསྟོད་པ་བྱས་ཏེ། འདོད་པའི་དོན་གསོལ་བ་གདབ་བོ། །བཀྲ་ཤིས་བརྗོད་པ་ལ་སོགས་པ་ནི་འབྲིང་དང་བསྡུས་པ་ལ་མེད་དོ། །དེ་ནས་འཇིག་རྟེན་ལས་འདས་པའི་མེ་ལྷ་ཡེ་ཤེས་པ་རང་གི་བློས་གཤེགས་སུ་གསོལ།

དམ་ཚིག་པ་བདག་གི་དབུགས་ཀྱིས་སྙིང་ཁའི་ས་བོན་ལ་བསྟིམས་ཏེ། ཧེ་རུ་ཀའི་ཡི་གེ་བརྒྱ་པས་ཅུང་ཟད་བརྟན་པར་བྱའོ། །དེ་ནས། སླར་ཡང་འཇིག་རྟེན་པའི་མེ་ལྷ་ཚིམ་པར་བྱ་བའི་ཕྱིར། སྐད་ཅིག་གིས་དམིགས་ལ་བསྲེག་རྫས་ལྷག་མ་ཅི་འབྱོར་བ་རྣམས་ཀྱིས་ཚིམ་པར་བྱ། མཆོད་པ་རྣམས་ཀྱང་དབུལ། འདོད་པའི་དོན་གསོལ་བ་གདབ། དེ་ནས་འབྲིང་དང་བསྡུས་པའི་ལུགས་ལ་ཕྱོགས་སྐྱོང་རྣམས་ལ། ཁ་ཁ་ལ་སོགས་པས་དཀར་གཏོར་བྱིན་ནས། ཡང་འདོད་པའི་དོན་ལ་གསོལ་བ་གདབ ༑ ཡི་གེ་བརྒྱ་པ་བརྗོད། དེ་ནས་འཇིག་རྟེན་པའི་མེ་ལྷ་དེ་ཨགྣྱེ་ཡ་ཧི་བརྗོད་པ་ཙམ་གྱིས་གཤེགས་སུ་གསོལ་ལོ། །དེ་ནས་རྒྱས་འབྲིང་བསྡུས་པ་གསུམ་ཀའི་ཐུན་མོང་དུ་དཔའ་བོའི་གོ་ཆ། དཔའ་མོའི་གོ་ཆ།གོ་ཆ་ཆེན་པོ་གསུམ་གྱིས་བསྲུང་ བ་བྱས་ཏེ།སྤྱོད་ལམ་བྱའོ། །འབྲིང་དང༌། བསྡུས་པའི་དབང་དུ་བྱས་པའོ། །ས་མཱཔྟ་མི་ཐཱི།། །།༄༅། །དབང་གི་བྱ་བ་མདོར་བསྡུས་པ་དང་དབང་ཚིག་ཙམ་གྱིས་ཐོབ་པའི་གདམས་པ་བཞུགས་སོ། ། ༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །བྱིན་རླབས་མདོར་བསྡུས་ཆོ་ག་ཡི། །སྙན་བརྒྱུད་བྲི་བར་མི་རུང་ཡང༌། །སྐྱེས་བུ་དམ་པས་གསོལ་བཏབ་པས། །ཅུང་ཟད་བྲིས་པ་བཟོད་པར་མཛོད། །བྱིན་གྱིས་བརླབ་ཅིང་སྣོད་དག་པར་བྱེད་པའི་ཆོ་ག་མདོར་བསྡུས་པ་འདི་ལ་དོན་གསུམ་ལས། སྔོན་འགྲོ་ནི། བླ་མ་མཚན་ཉིད་དང་ལྡན་པ། སྔར་ལས་ཀྱི་ཆོ་ག་མཐོང་ཞིང་དབང་གི་བརྒྱུད་པ་མ་ཆད་པར་ཡོད་པ། རྗེས་སུ་གནང་བ་ཁྱད་པར་ཅན་ཐོབ་པ། ལྷག་པའི་ལྷའི་བཟླས་བསྒོམ་དང་མི་འབྲལ་བའི་བླ་མས། སློབ་མ་གསང་སྔགས་དང་བླ་མ་ལ་དད་ཅིང་གུས་པ། གསང་སྔགས་ལ་སོགས་པའི་ཐོས་བསམ་བག་རེ་ཙམ་བྱས་པ། ཆོ་ག་ཉུང་ལྡན་ལའང་ཡིད་ཆེས་པ་བློ་མི་རྒོད་ཅིང་དམ་ཚིག་དང་ལྡན་པའི་གང་ཟག་ལ་བྱིན་རླབས་བྱེད་པར་འདོད་པས་གནས་ཁང་དབེན་པར་ཕྱགས་དར་དང༌། ཆག་ཆག་གདབ། བླ་རེ་དང་རྟེན་དང་མཆོད་པ་རྒྱ་ཆེར་བཤམ། ཚོགས་དང་ཡོ་བྱད་འབྱོར་ཚད་ཀྱི་ཆེར་བཤམ།

ཐོད་པ་མཚན་ཉིད་དང་ལྡན་པ་དུམ་བུ་གཅིག་པ་ལ་སོགས་པའི་ནང་དུ་ཆང་ཕུད་དང་བདུད་རྩི་སྦྱར་བ་བཤམ། བུམ་པ་གཙང་མ་དཀར་ཞལ་བྱས་པར་ཆུ་གཙང་མ། སྨན་ལྔ། འབྲུ་ལྔ། སྙིང་པོ་ལྔ། དྲི་ལྔ། རིན་པོ་ཆེ་ལྔ། བདུད་རྩི་ལྔ་དང་བཅས་པ་བླུགས་ལ་རས་ཀྱི་མགུལ་ཆིངས་བྱ། འབྲས་བུ་ཅན་གྱིས་ཁ་བརྒྱན་ལ། མཎྜལ་གྱི་སྟེང་དུ་མཉྫི་ལ་བཞག གཞན་ཡང་ནས་བསྡུས་པའི་ཕྲེང་བ་དར་དམར་པོ་དང་བཅས་པ་ལ། གདོང་གཡོགས་དར་དམར་པོ་བཤམས་ལ། དེ་ནས་བླ་མ་ཉིད་གདན་ལ་བཞུགས། དམ་ཚིག་དང་ལྡན་པའི་སློབ་མ་རྣལ་འབྱོར་པ་གཞན་ཡོད་ནའང་གྲལ་རིམ་གྱིས་བཞུགས་ལ། དང་པོ་བླ་མ་ལ་ཕྱག་དང་མཎྜལ་ཕུལ། དེ་ནས་གྲལ་ལ་འཁོད། ལས་ཀྱི་སློབ་མས་གསོལ་བ་གདབ། ཡི་གེ་བརྒྱ་པ་འདོན། སྲུང་འཁོར་དང་རང་རང་གིས་བསྐྱེད་པའི་རིམ་པ་བརྟན་པོར་བསྒོམས་ལ། བླ་མས་ལུས་ཀྱི་དཀྱིལ་འཁོར་ཇི་ལྟ་བ་བཞིན་བསྒོམ། ལམ་གྱི་དབང་རྒྱས་འབྲིང་བསྡུས་པ་གང་རུང་བླངས་ལ་བཟླས་པ་བྱ། དེ་ནས་ལྷ་དང་བླ་མ་བསམ་གྱིས་མི་ཁྱབ་པ་མདུན་གྱི་ནམ་མཁར་སྤྱན་དྲངས་ལ། དེ་ལ་མཆོད་བསྟོད་བདུད་རྩི་མྱང་བ་རྒྱས་པར་བྱ། དེ་ནས་ཚོགས་བྱིན་གྱིས་བརླབས་ལ་ཕུད་གཏོར་མ་ལ་དབུལ། གཏོར་མ་རྣམས་སོ་སོར་རྒྱས་པ་བསྔོ། དེ་ནས་ཚོགས་ལ་ཚུལ་བཞིན་དུ་རོལ། དེ་ནས་བྱིན་རླབས་འདོད་པའི་སློབ་མ་རྣམས་ཕྱི་རོལ་དུ་དྲི་ཞིམ་པོའི་ཆུས་ཁྲུས་བྱས་ལ་ནང་དུ་འགྲོ་སྟེ། བླ་མ་ལ་མཎྜལ་ཕུལ་ལ་སྔར་དབང་མ་ཐོབ་ན་འཇུག་པར་བྱ་སྟེ། ལག་ཏུ་མེ་ཏོག་ཐོགས་ལ་ཞུ་བ་དབུལ་བ་ནི། སངས་རྒྱས་ཐམས་ཅད་འདུས་པའི་གཙོ། །བླ་མ་དཔལ་ལྡན་རྡོ་རྗེ་འཆང༌། ཁྱེད་ཀྱི་ཐུགས་རྗེའི་བཀའ་དྲིན་གྱིས། །བདག་ལ་བྱིན་གྱིས་རླབས་པར་ཞུ། །ཞེས་ལན་གསུམ་བརྗོད་དུ་གཞུག་གོ །དེ་ནས་ཡང་བླ་མས་སློབ་མ་ལ་འདི་སྐད་བརྗོད་དོ། ཁྱེད་ཀྱིས་མ་གྲོལ་བ་རྣམས་དགྲོལ་བར་བྱ་བའི་ཕྱིར་དང༌། མ་བསྒྲལ་བ་རྣམས་བསྒྲལ་བར་བྱ་བའི་ཕྱིར་དང༌། དབུགས་མ་ཕྱུང་བ་རྣམས་དབུགས་དབྱུང་བར་བྱ་བའི་ཕྱིར་དང༌།

ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བྱ་བའི་ཕྱིར་དང༌། སེམས་ཅན་ཐམས་ཅད་འཁོར་བ་སྡུག་བསྔལ་གྱི་ཕུང་པོ་ལས་བསྒྲལ་བར་བྱ་བའི་ཕྱིར་བདག་ལ་བླ་མ་ཞུ་བ་སྤྲོའམ། ཞེས་ལན་གསུམ་བརྗོད་དོ། །སློབ་མས་ཀྱང་ཤིན་ཏུ་སྤྲོ་ལགས་སོ། །ཞེས་ལན་གསུམ་བརྗོད་དོ། །དེ་ནས་བླ་མས་ཐུན་མོང་གི་གདམས་ངག་བསྟན་ཏེ་དང་པོ་འཁོར་བ་ལ་སྐྱོ་བ་བསྐྱེད་དུ་གཞུག དལ་འབྱོར་ཐོབ་པར་དཀའ་བ་དང༌། འཆི་བ་མི་རྟག་པ་དང༌། འཁོར་བའི་ཉེས་དམིགས་ལ་སོགས་པས་སྐྱོ་བ་བསྐྱེད་ཅིང་བྱིན་གྱིས་རླབས་པ་དང༌། མྱ་ངན་ལས་འདས་པ་ལ་སྤྲོ་བ་བསྐྱེད། དབང་དང་བྱིན་རླབས་ཀྱིས་སྔར་བྱས་པའི་སྡིག་པ་ཐམས་ཅད་འདག ཚུལ་བཞིན་ཐོབ་ན་ཕྱིས་སྐྱེ་བ་མི་ལེན་པ་ལ་སོགས་པའི་སྤྲོ་བ་བསྐྱེད། བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཡོད་མིན་ཏེ། །ཞེས་པ་ནས་རྒྱུད་དག་པར་བྱ་བའི་ཕྱིར་རྒྱུན་བཤགས་བྱ་སྟེ་ལད་མོ་བྱེད་དུ་བཅུག་ལ། རྡོ་རྗེ་མཁའ་འགྲོ་བླ་མ་དང༌། ཕྱོགས་བཅུའི་སངས་རྒྱས་དང༌། བྱང་ཆུབ་སེམས་དཔའ་དང༌། དཀྱིལ་འཁོར་གྱི་འཁོར་ལོའི་ལྷ་ཚོགས་བདག་ལ་དགོངས་སུ་གསོལ། བདག་གིས་ཚེ་འཁོར་བ་ཐོག་མ་མེད་པ་ནས་ཐ་མ་ད་ལྟ་ཡན་ཆད་དུ་སྡིག་པ་མི་དགེ་བའི་ལས་བགྱིས་པ་དང༌། བགྱིད་དུ་སྩལ་བ་དང་ ༑ གཞན་གྱིས་བགྱིད་པ་ལ་རྗེས་སུ་ཡི་རང་བ་རྣམས་མཐོལ་ལོ་བཤགས་སོ།། སླད་ཆད་ཀྱང་སྡོམ་པར་བགྱིད་ལགས་སོ། །ཞེས་ལན་གསུམ་བརྗོད་ཅིང་དེའིདོན་དྲན་པར་བྱའོ། །དེ་ནས་བདག་ལ་དགོངས་སུ་གསོལ་ཡན་ཆད་སྔར་དང་འདྲ་ལ། འདིར་བདག་གིས་གཞན་གྱི་དགེ་བའི་རྩ་བ་ལ་འདོད་ཆགས་དང༌། ཞེ་སྡང་དང༌། ཕྲག་དོག་མེད་པའི་སྒོ་ནས་རྗེས་སུ་ཡི་རང་བར་བགྱིའོ། །ཞེས་ལན་གསུམ་དུ་བརྗོད་དོ། །བསྔོ་བ་ནི། བདག་གིས་དུས་གསུམ་དུ་བསགས་པའི་དགེ་བའི་རྩ་བ་འདི་དག་ཀྱང་བླ་ན་མེད་པའི་བྱང་ཆུབ་ཆེན་པོར་ཡོངས་སུ་བསྔོ་བར་བགྱིའོ། ། སྐྱབས་སུ་འགྲོ་བ་ནི། བདག་འདི་ནས་བཟུང་ནས་སྙིང་པོ་བྱང་ཆུབ་ལ་མཆིས་ཀྱི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་ལ་སྐྱབས་སུ་མཆིའོ།

།ཞི་བ་འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག་འཕགས་པ་ཕྱིར་མི་ལྡོག་པའི་དགེ་འདུན་ལ་སྐྱབས་སུ་མཆིའོ། ། དགོངས་གསོལ་གྱི་རྗེས་ལ། སྔོན་ཡང་དག་པར་རྫོགས་པའི་སངས་རྒྱས་རྣམས་ཀྱིས་སེམས་ཅན་ཐམས་ཅད་ཀྱི་དོན་དུ་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་བདག་གིས་ཀྱང་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱས་ལ་སེམས་ཅན་མ་དགྲོལ་བ་རྣམས་གྲོལ་བ༷ར་དགྲོལ་བར་བགྱིའོ། །མ་བསྒྲལ་བ་རྣམས་བསྒྲལ་བར་བགྱིའོ། །དབུགས་མ་ཕྱུང་བ་རྣམས་དབུགས་དབྱུང་བར་བགྱིའོ ༑ ༑ ཡོང་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་སེམས་བསྐྱེད་ལ། དེ་ནས་ག སང་སྔགས་ཀྱི་དམ་ཚིག་དང་སྡོམ་པ་འབོག་པ་ནི། ཇི་ལྟར་དུས་གསུམ་མགོན་པོ་རྣམས་ཞེས་པ་ནས། སེམས་ཅན་མྱ་ངན་འདས་ལ་འགོད། །ཅེས་པའི་བར་དུ་ལད་མོ་བཟློས་སུ་གཞུག་གོ ། དེ་ནས་བྱིན་གྱིས་བརླབ་པ་ནི། གདོང་རས་བཅིངས་ལ་སློབ་མའི་གནས་གསུམ་དུ་ཡི་གེ་འབྲུ་གསུམ་བསྒོམ། དེ་ལས་མཚན་མ་གསུམ། དེ་ལ་ཡི་གེ་འབྲུ་གསུམ་གྱིས་མཚན་པར་བསམས་ལ། དེ་ལ་སངས་རྒྱས་དང་བྱང་ཆུབ་སེམས་དཔའ་བསམ་གྱིས་མི་ཁྱབ་པ་སྤྱན་དྲངས་ཏེ་བསྟིམས་ལ་བྱིན་གྱིས་བརླབས། དེ་ནས་སློབ་མ་དང་བླ་མ་གཉིས་ཀས་བསྒོམ། དེ་ནས་སློབ་དཔོན་གྱིས་སློབ་མ་ལ་དམ་བསྒྲག་སྟེ། དེ་རིང་ཕྱིན་ཆད་ཁྱེད་ཀྱི་ཧེ་རུ་ཀ་ང་ཡིན་གྱིས་ངས་འདི་བྱོས་ཤིག་ཅེས་བསྒོ་བ་དེ་བུ་ཁྱོད་ཀྱིས་བྱ་དགོས་སོ། །གལ་ཏེ་མ་བྱས་ན་མི་བདེ་བ་མ་སྤངས་པར་ཚེའི་དུས་བྱས་ནས་སེམས་ཅན་དམྱལ་བ་ཆེན་པོར་འགྱུར་ཏ་རེ། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་ནི། །རྡོ་རྗེ་བདུད་རྩིའི་ཆུ་འདིས་འགྲུབ། །སརྦ་པཉྩ་ཨམྲྀ་ཏ་ཨུ་ད་ཀ་ཧཱུྃ

༑ ཞེས་པས་མནའ་ཆུ་བླུད། དེ་ནས་དཀྱིལ་འཁོར་གྱི་དམ་བསྒྲག་སྟེ། དེང་ཁྱོད་དཔའ་བོ་དང་རྣལ་འབྱོར་མ་རྣམས་ཀྱི་ནང་དུ་ཞུགས་ཀྱིས། བྱིན་རླབས་གང་གིས་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཀྱང་བསྐྱེད་པར་བྱེད་ན་དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་ལྟ་བུའི་ཡེ་ཤེས་བྱིན་རླབས་དེས་ཁྱོད་ཀྱི་རྒྱུད་ལ་བསྐྱེད་པར་བྱ་ཡི། ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ལ་སྨྲ་བར་མ་བྱེད་ཅིག ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་འཇུག་པར་མཛད ༑ ༑ གལ་ཏེ་ཚུལ་འདི་སྨྲས་ན་ནི། །དེ་མ་ཐག་དུ་དྲལ་ཏེ་གཤེགས། །ཨོཾ་བཛྲ་བྷནྡྷ་ཏྲ་ཐ། ཞེས་བརྗོད་དེ་སྡིག་པ་བྲལ་ལ། ང་ལ་བརྟེན་ལ་ཁྱོད་རང་རྫོགས་པའི་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་ཅིག་བྱས་ལ། དབང་བསྡུས་པ་འདི་ལ་རིམ་པ་བཞིན་བྱིན་གྱིས་བརླབ་པར་བྱ་སྟེ། དང་པོ་རྒྱུད་ཀྱི་རིམ་པས་བྱིན་གྱིས་བརླབ་པ་ནི། སེམས་མ་ཡེངས་པར་བྱས་ལ་བླ་མ་དང་སློབ་མ་གཉིས་ཀས་སློབ་མའི་སྤྱི་བོར་པདྨ་འདབ་བརྒྱད་བསྒོམ། དེར་ཉི་མ་དང་ཟླ་བ་སུམ་རྩེག་བསྒོམ ༑ དེའི་སྟེང་དུ་རྩ་བའི་བླ་མ་བསྒོམ། དེའི་སྤྱི་བོའི་སྟེང་དུ་གོང་མའི་བླ་མ་ལ་སོགས་པ་སྤྲུལ་པའི་སྐུ་ཡེ་ཤེས་ཀྱི་མཁའ་འགྲོ་མའི་བར་དུ་བསམས་ལ། ཆོས་ཀྱི་དབྱིངས་རང་བཞིན་གྱི་གནས་ནས་ཀྱང་བླ་མ་རྣམས་སྤྱན་དྲངས་ལ་བསྟིམ། སྔགས་དང༌། མཆོད་པ་དང༌། མོས་པ་དང༌། གུས་པ་ཁྱད་པར་ཅན་བྱས་ལ། གོང་མ་གོང་མ་ཞུ། འོག་མ་འོག་མ་ལ་ཐིམ། མཐར་རྩ་བའི་བླ་མ་ཉིད་ཞུ་སྟེ། སྒྲ་དཀྲོལ་རྡོ་རྗེའི་གླུ་བླངས་ཤིང་བདག་ཉིད་ཀྱི་སྤྱི་བོར་བསྟིམས་པས་བླ་མ་དེ་རྣམས་ཀྱི་སྐུ་གསུང་ཐུགས་གཅིག་ཏུ་འདྲེས་ཏེ་བདེ་སྟོང་སྤྲོས་བྲལ་དུ་བྱིན་གྱིས་བརླབས་པར་བསམ། དེ་ནས་སྔར་དབང་ཐོབ་ན་ཡི་དམ་དུ་སྐད་ཅིག་གིས་བསམ། མ་ཐོབ་ན་བླ་མ་ཉིད་ཀྱི་ཐུགས་དམ་དུ་མོས་པ་བྱེད་དུ་བཅུག་ལ། ཡེ་ཤེས་པ་བསམ་གྱིས་མི་ཁྱབ་པ་སྤྱན་དྲངས་ལ་བསྟིམ།

དེས་ལུས་ཀྱི་དྲི་མ་སྦྱོང་བའོ། །དེ་ནས་སྔགས་ཀྱི་རིམ་པས་བྱིན་གྱིས་བརླབ་པ་ནི་རང་གི་ལུས་ལ་རྩ་འཁོར་ལོ་བཞི་ལྟེ་བ་ལ་ཡིག་འབྲུ་བཞི་ཨ་ཝ་དྷཱུ་ཏཱི་དང་བཅས་པ་བསམ་ལ། སྟེང་རླུང་འོག་རླུང་གཉིས་ཅུང་ཟད་ཁ་སྦྱར་ལ། དེ་ནས་བཤང་སྒོའི་རླུང་གཡོས། སུམ་མདོའི་མེ་སྦར། དེས་ཨཾ་བསྲོས་ཏེ་ཨཾ་ལས་མེ་འབར་བ་ལྟེ་བའི་འཁོར་ལོའི་མེ་འོད་ཀྱིས་ལྟེང་ཁེངས། དེ་ནས་མེ་ཨ་ཝ་དྷཱུ་ཏཱི་ནས་སོང་སྙིང་ཁའི་འཁོར་ལོ་ཁེངས། མགྲིན་པའི་འཁོར་ལོ་མེས་ཁེངས། དེ་བཞིན་དུ་སྤྱི་བོའི་འཁོར་ལོ་ཁེངས་ཏེ། ཧཾ་ཞུ་ནས་བྱང་སེམས་དཀར་ ( ཞིང་ ) བསིལ་བས་སྤྱི་བོའི་འཁོར་ལོ་ཁེངས། དེ་ནས་ཨ་ཝ་དྷཱུ་ཏཱི་ནས་བབས་མགྲིན་པ་དང༌། སྙིང་ཁ་དང༌། ལྟེ་བ་རིམ་གྱིས་ཁེངས་ཏེ་ལུས་ཐམས་ཅད་བདེ་ཕྲིལ་བ་ལ་ཤེས་པ་གཏད། དེས་ངག་གི་དྲི་མ་དག་པར་བྱེད་པ་ཡིན། དེ་ནས་ཡེ་ཤེས་ཀྱི་རིམ་པས་བྱིན་གྱིས་བརླབ་པ་ནི། རང་སེམས་བདེ་བའི་ཉམས་དང་ལྡན་པ་དེ་མདུན་གྱི་བར་སྣང་ལ་བཏོན་ལ། དབྱིབས་དང་ཁ་དོག་དུ་བཙལ་བས་མ་རྙེད་དེ་སྟོང་པར་བསམ། རང་གི་ལུས་འདི་ཡང་སྤྱི་བོ་ནས་རྐང་མཐིལ་ཡན་ཆད་ཡལ་གྱིས་ཡལ་ནས་སྟོང་པར་བསམ། དེས་སེམས་ཀྱི་དྲི་མ་སྦྱོང་བར་བྱེད་པ་ཡིན ༑ དེ་ནས་གསང་བའི་རིམ་པ་ནི། དེ་ལྟར་རང་དང་སྣང་བ་ཐམས་ཅད་སྟོང་པ་སྤྲོས་བྲལ་གང་དུའང་མི་གཡོ་བར་འཇོག་པའོ། །དེས་ལུས་ངག་ཡིད་གསུམ་མཐའ་དག་གི་དྲི་མ་སྦྱོང་བའོ། །དེ་ལྟར་བྱིན་གྱིས་བརླབས་ནས་ལག་ཏུ་མེ་ཏོག་ཐོགས་ལ་བླ་མ་ལ་ཕྱག་བྱས་ཏེ། སྤྱན་སྔར་པུས་མོ་ས་ལ་བཙུགས་ལ་སྡོད་དུ་གཞུག བླ་མས་ལུས་ཀྱི་དཀྱིལ་འཁོར་གྱི་ལྷའི་ང་རྒྱལ་བརྟན་པོར་བཞུགས་པ་ལ་མེ་ཏོག་གཏོར་རོ། །པྲ་ཏིཙྪ་ཧོ་ཞེས་བརྗོད་དོ། །དེ་ནས་པྲ་ཏི་གྲྀཧྞ་ས་མི་མཾ། སཏྭ་མཧཱ་བཱ་ལ། ཞེས་མེ་ཏོག་སླར་སློབ་མའི་མགོ་བོར་བཅིངས་ལ། ཧེ་བཛྲ་པཱཤྱེ། ཞེས་པས་གདོང་གཡོགས་ཕྱེ་ལ། སྤྱི་བོ་ནས་གསང་གནས་ཡན་ཆད་ཀྱི་ཕོ་བྲང་ལྔའི་ལྷ་གཞལ་ཡས་ཁང་དང་བཅས་པ་བསྟན་ལ།

ཁྱད་པར་དུ་མེ་ཏོག་གང་དུ་ཕོག་པའི་ལྷ་ངོ་བསྟན། འོད་ལས་འོད་ཆད་པ་ལྟར་རང་ལ་ཐིམ་པར་སྒོམས་ཤིག་ཅེས་བརྗོད་དོ། །དེ་ནས་བླ་མའི་ལུས་ཀྱི་ལྷ་ལ་ཕྱག་བྱས་ནས་རང་གི་སྡོད་སར་བསྡད ༑ དེ་བཞིན་དུ་སློབ་མ་དུ་ཡོད་པ་ལ་བྱ། དེ་རྣམས་ནི་འཇུག་པའི་ཆོ་ག་སྟེ། སྔར་དབང་མ་ཐོབ་པ་རྣམས་ལ་དེ་བཞིན་དུ་དགོས་སོ། །སྔར་དབང་ཐོབ་པ་རྣམས་ལའང་དེ་ལྟར་བྱས་ཀྱང་འགལ་བ་མེད། མ་བྱས་ཀྱང་ཆོག་གོ །དེ་ནས་དངོས་གཞི་ནི་སྐབས་འདིར་ཆུ། ཅོད་པན། རྡོ་རྗེ། དྲིལ་བུ། མིང་དང་ལྔ་སྟེ་རིག་པའི་དབང་ལྔ་བསྐུར་ཀྱང་བཏུབ་གསུང༌། དེ་མ་གྲུབ་ན་འདི་ལྟར་བྱ་གསུང༌། རང་གི་ཐུགས་ཀ་ནས་འོད་ཀྱི་རྩེ་མོ་ལས་འཕྲོས་པའི་ཧེ་རུ་ཀ་རིགས་ལྔ། བྱང་ཆུབ་སེམས་དཔའ་དང༌། རིག་པའི་ལྷ་མོ་སངས་རྒྱས་སྤྱན་མ་ལ་སོགས་པ་དང༌། གཟུགས་རྡོ་རྗེ་མ་ལ་སོགས་པ་དང༌། ཁྲོ་བོ་བཅུ་རྣམས་སྤྱན་དྲངས་ལ། ཕྱི་ནང་གསང་གསུམ་གྱིས་མཆོད་ནས། མགོན་པོ་དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་སྐུར་ཅིག ཅེས་གསོལ་བ་བཏབ་པས་ཧེ་རུ་ཀ་རིགས་ལྔས་བདུད་རྩི་ལྔས་གང་བའི་བུམ་པས་དབང་བསྐུར་བར་བསམས་ལ། དངོས་སུ་བདག་གི་རྡོ་རྗེ་དང་དྲིལ་བུ་ལག་ཏུ་གཏད་ལ། བུམ་པའི་ཆུས་སྤྱི་བོ་ནས་དབང་བསྐུར་ཞིང༌། རྡོ་རྗེ་རབ་གནས་རྡོ་རྗེ་དང་༷། །ཆེ་དང་དྲིལ་བུ་ཆེན་པོ་ཟུངས། །དེ་རིང་རྡོ་རྗེ་སློབ་དཔོན་གྱུར། །སློབ་མའི་ཚོགས་རྣམས་བསྡུ་བར་གྱིས། །ཞེས་བརྗོད་དོ། །དེ་དག་གི་དུས་སུ་བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་གསོལ ༑ ཁྲོ་བོ་རྣམས་ཀྱིས་བར་ཆད་སེལ། སངས་རྒྱས་སྤྱན་ལ་སོགས་པས་རྡོ་རྗེའི་གླུ་ལེན། གཟུགས་རྡོ་རྗེ་ལ་སོགས་པས་མཆོད་པ་བྱེད་པར་བསམ། སློབ་དཔོན་སློབ་མ་གཉིས་ཀས་བསམ་མོ། །སྣང་ལ་མི་རྟོག་པའི་ཉམས་ནོས་པར་བསམ ༑ དེས་ནི་སྤང་བྱ་ལུས་ཀྱི་དྲི་མ་དག ལམ་བསྐྱེད་པའི་རིམ་པ་བསྒོམ་པའི་སྣོད་དུ་རུང༌། འབྲས་བུ་སྤྲུལ་སྐུ་ཐོབ་པའི་སྐལ་བ་ཅན་དུ་བྱས་པར་བསམ། དེ་ནས་བླ་མས་འདི་སྐད་བརྗོད་དེ།

རིགས་ཀྱི་བུ་དེ་ཙམ་གྱིས་ནི་བུམ་པའི་དབང་ཐོབ་སྟེ་ལུས་ཀྱི་དྲི་མ་དག་པ་ལ་སོགས་པ་བྱའོ། །དེ་ནས་ཡང་བླ་མས་བདུད་རྩི་ལྕེ་ཐོག་དུ་བཞག་ཅིང༌། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །བདག་གི་གསང་བའི་དབང་གིས་ནི། །སེམས་ཀྱི་རྒྱུན་གྱིས་དབང་བསྐུར་རོ། །ཞེས་བརྗོད་དོ། །སློབ་མའང་དེའི་དུས་སུ་མདུན་གྱི་ཧེ་རུ་ཀ་ཡབ་ཡུམ་སྙོམས་པར་ཞུགས་པ་ལས་བྱུང་བའི་བྱང་ཆུབ་ཀྱི་སེམས་ལྕེ་ཐོག་དུ་བཞག་པར་བསམས་པས་བདག་ལ་གསལ་སྟོང་གི་ཏིང་ངེ་འཛིན་སྐྱེས་པར་བསམ ༑ དེ་ནས་བླ་མས་འདི་སྐད་བརྗོད་དེ། རིགས་ཀྱི་བུ་དེ་ཙམ་གྱིས་ནི་གསང་བའི་དབང་ཐོབ་སྟེ། ངག་གི་དྲི་མ་དག་ཅིང་ལམ་རང་བྱིན་གྱིས་བརླབ་པ་བསྒོམ་པའི་སྣོད་དུ་རུང༌། འབྲས་བུ་ལོངས་སྤྱོད་རྫོགས་པའི་སྐུ་ཐོབ་པའི་སྐལ་བ་ཅན་དུ་བྱས། ཞེས་བསྒྲག་གོ །དེ་ནས་ཡང་སློབ་མས་འདི་ལྟར་བསམ་སྟེ། བདག་ལ་ཧེ་རུ་ཀས་ཕྱག་རྒྱ་རེག་རྡོ་རྗེ་མ་ཞེས་པ་གཏད་ནས་དེ་དང་ཐབས་ཤེས་རབ་སྙོམས་པར་ཞུགས་པས་ལྷན་ཅིག་སྐྱེས་པའི་ཡེ་ཤེས་བདེ་སྟོང་སྐྱེས་པར་བསམས་ལ ༑ བླ་མས་དམ་ཚིག་འདི་སྐད་བརྗོད་དེ། དགའ་སྟེར་བདེ་སྟེར་ལྷ་མོ་ནི། །སྣ་ཚོགས་གཟུགས་ཅན་ཡིད་འོང་མ། ཁྱེར་ཅིག་ཁྱེར་ཅིག་སེམས་དཔའ་ཆེ། ཁྱེར་ལ་མཆོད་པ་དག་ཏུ་གྱིས། །ཞེས་བརྗོད་པར་བྱའོ། །ཡང་བླ་མས་འདི་སྐད་བརྗོད་དེ། རིགས་ཀྱི་བུ་དེ་ཙམ་གྱིས་ནི་དབང་གསུམ་པ་ཤེས་རབ་ཡེ་ཤེས་ཀྱི་དབང་ཐོབ་སྟེ། སེམས་ཀྱི་དྲི་མ་དག་པར་བྱེད་ཅིང༌། ལམ་དཀྱིལ་འཁོར་འཁོར་ལོ་བསྒོམ་པའི་སྣོད་དུ་རུང༌། འབྲས་བུ་ཆོས་སྐུ་ཐོབ་པའི་སྐལ་བ་ཅན་དུ་བྱས་པ་ཡིན་ནོ། །ཞེས་བསྒྲག་གོ །དེ་ནས་བླ་མས་འདི་སྐད་བརྗོད་དེ། ཡེ་ཤེས་འདི་ནི་ཆེས་ཕྲ་ཞིང༌། ། རྟོག་པ་ཐམས་ཅད་ཡང་དག་སྤངས། །རྡུལ་བྲལ་མཐར་ཕྱིན་ཞི་བ་ཉིད། ཁྱོད་རང་ཡང་ནི་དེ་ཡི་ཕ། །ཞེས་བརྗོད་དེ། དེའི་དོན་ཅུང་ཟད་བཤད་པར་བྱའོ། །དེ་ནས་ཡང་འདི་སྐད་བརྗོད་དེ་རིགས་ཀྱི་བུ་དེ་ཙམ་གྱིས་ནི་ཚིག་དབང་རིན་པོ་ཆེ་བཞི་པ་ཐོབ་སྟེ།

ལུས་ངག་ཡིད་གསུམ་མཐའ་དག་གི་དྲི་མ་དག་པར་བྱེད་ཅིང༌། ལམ་རྡོ་རྗེ་རྦ་རླབས་བསྒོམ་པའི་སྣོད་དུ་རུང་ཞིང༌། འབྲས་བུ་ངོ་བོ་ཉིད་ཀྱི་སྐུ་ཐོབ་པའི་སྐལ་བ་ཅན་དུ་བྱས་པ་ཡིན་ནོ། །ཞེས་བསྒྲག་གོ །དེ་ནས་རྗེས་ཀྱི་བྱ་བ་ནི། ཕྱག་དང་མཎྜལ་དབུལ། ཡོན་དབུལ་བར་བྱའོ། །བླ་མས་དཀྱིལ་འཁོར་དང་རྟེན་གྱི་ལྷ་ལ་མཆོད་བསྟོད་སྔོན་དུ་འགྲོ་བས་ཡི་གེ་བརྒྱ་པ་བརྗོད་ཅིང༌། འདོད་པའི་དོན་ལ་གསོལ་བ་གདབ། འབུད་དཀྲོལ་ལ་སོགས་པའི་སྒྲ་དང་བཅས་པས་སྔར་བསྔོས་པའི་གཏོར་མ་བཏང༌། བཀྲ་ཤིས་བརྗོད་ཅིང་སྨོན་ལམ་རྒྱ་ཆེན་པོ་གདབ། དབང་གི་བྱ་བ་མདོར་བསྡུས་པ་དབང་ཚིག་ཙམ་གྱིས་ཐོབ་པའི་གདམས་པ་ས་མཱཔྟ་མི་ཐཱི།། །།༄༅། །སེང་གེ་སྒྲའི་སྒྲུབ་ཐབས་ལས་ཚོགས་དང་བཅས་པ་བཞུགས་སོ། ། ༄༅། །འཇིག་རྟེན་དབང་ཕྱུག་སེང་གེ་སྒྲ་ལ་ཕྱག་འཚལ་ལོ། །འཇིག་རྟེན་དབང་ཕྱུག་གི་སྒྲུབ་ཐབས་འདི་ལ་སྤྱི་དོན་རྣམ་པ་ལྔ་ལས། དང་པོ་མངོན་པར་རྟོགས་པ་ནི། གནས་དབེན་པར་མཚན་མོ་ཉལ་ཙ་ན་འཇིག་རྟེན་དབང་ཕྱུག་གི་ང་རྒྱལ་གྱིས་ཉལ། ནངས་པར་ལྡང་ཙ་ན་ཡང་དེའི་ང་རྒྱལ་གྱིས་ལངས་ལ་དང་ལ་ཁྲུས་ལན་གསུམ་བྱ། དེ་ནས་ཆུའི་ཁྲུས་བྱས་ལ། སྔགས་པ་གོས་གཙང་མ་བགོ ཀུ་ཤ་རྣ་ལྟག་ཏུ་བཅུག་ལ་མཆོད་པ་རྣམ་པ་བདུན་བཤམ་པ་ནི། མཆོད་ཡོན་གྱི་སྣོད་དུ་དྲི་ཞིམ་པོ་དང་འོ་མ་སྦྱར་བ། ཞབས་བསིལ་གྱི་སྣོད་དུ་དྲི་ཞིམ་པོ་དང་ཆུ་གཙང་སྦྱར་བ། གཞན་མེ་ཏོག་དང༌། བདུག་པ། མར་མེ། དྲི་ཆབ། ཞལ་ཟས། རྣམས་རིམ་པས་བཤམ་མོ། །དེའི་མཐའ་མ་གཅིག་ཀྱང་མཉམ་མོ། །དེ་ནས་བྲིས་སྐུ་དགྲམ། མཎྜལ་ཚོམ་བུ་བདུན་པ་དབུལ་ལོ། །དེ་ནི་སྔོན་དུ་བྱ་བའི་རིམ་པའོ།། དེ་ནས་རང་ཉིད་སྟན་བདེ་བ་ལ་འདུག་ལ་ཏིང་ངེ་འཛིན་བསྒོམ་པ་ནི་སྐད་ཅིག་གིས་འཇིག་རྟེན་དབང་ཕྱུག་ཏུ་བསྒོམ་པའི་སྙིང་སྒོ་ང་སྟོང་པ་འདྲ་བའི་ནང་ངམ། ཡང་ན་རོ་སྟོད་བྱང་ཁོག་སྟོང་པའི་ནང་དུ་ཨ་དཀར་པོ་ལས་ཟླ་བའི་དཀྱིལ་འཁོར་གཅིག་བསྒོམ་སྟེ།

བདག་སེང་གེ་སྒྲར་བསྐྱེད་པ་ནི་ལུས་ལྷར་བྱིན་གྱིས་བརླབས་པ་ཡིན་ལ། སྙིང་ཁར་ཟླ་བ་བསྒོམ་པ་ནི་སེམས་ཡེ་ཤེས་སུ་བྱིན་གྱིས་བརླབས་པའོ ༑ ༑ དེ་ཡང་ཨ་དཀར་པོ་ནི་རྣམ་པར་མི་རྟོག་པའི་ཡེ་ཤེས་ཡིན་ལ། ཟླ་བའི་དཀྱིལ་འཁོར་ནི་དག་པ་འཇིག་རྟེན་པའི་ཡེ་ཤེས་ཏེ་རྟེན་བྱིན་གྱིས་བརླབས་པས་བརྟེན་པ་སེམས་ལ་བྱིན་རླབས་འཇུག་པའོ། །དེ་ནས་ཟླ་བའི་དཀྱིལ་འཁོར་གྱི་སྟེང་དུ་ཧྲཱིཿདཀར་པོ་གཅིག་བསྒོམས་ལ་དེའི་འོད་ཟེར་གྱིས་བདག་གི་ལུས་ཐམས་ཅད་དང་ཕྱོགས་བཅུ་ཀུན་གསལ་བར་བྱས་པས། མདུན་གྱི་ནམ་མཁའ་ལ་འཇིག་རྟེན་དབང་ཕྱུག་སེང་གེ་སྒྲ་རིགས་ལྔའི་འོད་འཕྲོ་བ་དང་བཅས་པ་དང༌། དེའི་སྟེང་གི་ཆ་ལ་བླ་མ་མི་བསྐྱོད་པའི་ཆ་ལུགས་སུ་བཞུགས་པ་རྣམས་སྤྱན་དྲངས་ལ། ཚོགས་བསགས་བཅུ་གསུམ་གྱིས་ཚོགས་གསོག་པ་ནི་དང་ལ་འཇིག་རྟེན་ཡུལ་ཆོས་དང་བསྟུན་ནས་ཕྱག་འབྱུང་བས་ཕྱག་སོ་སོར་བཙལ་ཏེ། དེ་ཡང་དང་ལ་བླ་མ་ལ་ན་མཿགུ་རུ་བྷྱཿཞེས་པས། ལུས་མང་པོར་སྤྲུལ་ལ་ཕྱག་གསུམ་བྱ། དེ་ནས་ན་མཿསིཾ་ཧ་ནཱ་ད་བྷྱཿཞེས་པས་འཇིག་རྟེན་དབང་ཕྱུག་ལ་ཕྱག་གསུམ་བྱའོ། །དེ་ནས་ཕྱག་གི་རྟིང་ལ་མཆོད་པ་འབྱུང་བས་དངོས་སམ་ཡིད་ཀྱིས་མཆོད་དེ། མཆོད་པ་དངོས་ལ་བསང་བ། སྦྱང་བ། བྱིན་གྱིས་བརླབ་པ་གསུམ་མོ། །དང་པོ་བསང་བ་ནི་དྲི་ཞིམ་པོའི་ཆུ་ནས་ཀུ་ཤས་བླངས་ལ་མཆོད་རྫས་ལ་གཏོར་ཞིང༌། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ་ཅེས་བདུད་རྩི་འཁྱིལ་བའི་སྔགས་ཀྱིས་བསང་ངོ་ ༑ ༑ སྦྱང་བ་ནི་སྭ་བྷཱ་ཝའི་སྔགས་ལན་གསུམ་བརྗོད་པས་མ་དག་པ་དང་འབགས་པ་ལ་སོགས་པ་སྦྱངས་ལ་སྟོང་པར་བསམ་མོ། །བྱིན་གྱིས་བརླབ་པ་ནི། མཆོད་རྫས་སྣོད་ཐམས་ཅད་ཨ་ལས་ཟླ་བའི་དཀྱིལ་འཁོར་རམ་རིན་པོ་ཆེའི་སྣོད་དུ་བསམ། དེའི་ནང་དུ་རྫས་ཐམས་ཅད་ཧཱུྃ་དཀར་པོ་ལས་མཆོད་པའི་ཡོ་བྱད་དྭངས་ཤིང་ཐོགས་པ་མེད་པ་ནམ་མཁའི་གཏོས་གང་བར་བསམ་ལ། དེ་ནས་ཨོཾ་ཨརྒྷཾ་པྲ་ཏཱིཙྪ་ཧཱུྃ།

པདྱཾ་པྲ་ཏཱིཙྪ་ཧཱུྃ། ཨོཾ་བཛྲ་པུཥྤེ་ཧཱུྃ། ཨོཾ་བཛྲ་དྷཱུ་པེ་ཧཱུྃ། ཨོཾ་བཛྲ་དཱི་པེ་ཧཱུྃ ༑ ཨོཾ་བཛྲ་གནྡྷེ་ཧཱུྃ། ཨོཾ་བཛྲ་ནཻ་ཝེ་ཏེ་ཧཱུྃ། ཞེས་པའི་སྔགས་ཀྱིས་ཀྱང་བྱིན་གྱིས་བརླབ་བོ། །དེ་ནས་མཆོད་པ་དབུལ་བ་ནི། ཨོཾ་ཨ་ཧྲཱིཿསིཾ་ཧ་ནཱ་ད་ཨརྒྷཾ་པྲ་ཏཱིཙྪ་སྭཱཧཱ། ཞེས་པས་བླ་མ་དང་འཇིག་རྟེན་དབང་ཕྱུག་ལ་མཆོད་ཡོན་དུས་གཅིག་འབུལ། དེ་བཞིན་དུ་ཨོཾ་ཨ་ཧྲཱིཿསིཾ་ཧ་ནཱ་ད་པ་དྱཾ་པྲ་ཏཱིཙྪ་སྭཱཧཱ། ཞེས་པས་ཞབས་བསིལ་དབུལ། དེ་བཞིན་དུ་སྙིང་པོའི་གཞུག་ལ་ཨོཾ་བཛྲ་པུཥྤེ་ཧཱུྃ་གིས་མེ་ཏོག་དབུལ། ཨོཾ་བཛྲ་དྷཱུ་པེ་ཧཱུྃ་གིས་བདུག་པ། ཨོཾ་བཛྲ་དཱི་པེ་ཧཱུྃ་གིས་མར་མེ། ཨོཾ་བཛྲ་གནྡྷེ་ཧཱུྃ་གིས་དྲི་ཆབ། ཨོཾ་བཛྲ་ནཻ་ཝེ་ཏེ་ཧཱུྃ་གིས་ཞལ་ཟས་དབུལ་ལོ། །དེ་ནས་ཡིད་ཀྱི་མཆོད་པ་དབུལ་བ་ལས་དེ་ལ་བསམ་པ་གསུམ་སྟེ། ཡུལ་རྒྱ་ཆེ་བ་བླ་མ་དང་སེང་གེ་སྒྲ་ལ་སོགས་པས་ནམ་མཁའ་གང་བར་བསམས། དངོས་པོ་རྒྱ་ཆེ་བ་མེ་ཏོག་དང་བདུག་པ་ལ་སོགས་པ་དཔག་ཏུ་མེད་པས་ནམ་མཁའི་ཁམས་ཐམས་ཅད་གང་བར་བསམས། དུས་ཡུན་རིང་བ་འཁོར་བ་མ་སྟོངས་ཀྱི་བར་དུ་མཆོད་པའི་ཚོགས་དེ་དག་ཀྱང་མ་རྙིང་པ་གསར་དུ་ཕུལ་བ་དང་འདྲ་བར་བསམ། དེ་ནས་ནམ་མཁའ་མཛོད་ཀྱི་ཕྱག་རྒྱ་སྤྱི་བོར་བཅིངས་ལ་འདི་སྐད་བརྗོད་པར་བྱའོ། །ན་མོ་ཆོས་ཀྱི་དབྱིངས་ཀྱི་བྱིན་རླབས་དང༌། བུདྡྷ་དང༌། བོ་དྷི་སཏྭ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་གྱིས་རླབས་དང༌། གསང་སྔགས་དང་ཕྱག་རྒྱའི་མཐུ་དང༌། བདག་གི་མོས་པ་དང་ ༑ ཏིང་ངེ་འཛིན་དང༌། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་པུ་ཙའི་བྱེ་བྲག་ཇི་སྙེད་ཡོད་པ་དང༌། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་པུ་ཙའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་འཁོར་བ་མཐས་གཏུགས་ཀྱི་བར་དུ་འབྱུང་ཞིང་རྒྱས་པར་གྱུར་ཅིག ཨོཾ་སརྦ་བིད་པུ་ར་པུ་ར།

སུ་ར་སུ་ར། ཨ་བརྟ་ཡ་ཨ་བརྟ་ཡ་ཧོ། ན་མཿས་མནྟ་བུདྡྷ་ནཾ། ཨ་བྷིསྨ་ར་ཡེ་སྥ་ར་ན་ཨི་མཾ་ག་ག་ན་ཁཾ་དྷརྨ་དྷ་ཏུ། ཨཱ་ཀ་ཤ་ཡ་ས་མནྟ་ཡ། སརྦ་ཏ་ཐཱ་ག་ཏ་དཾཥྟ་བ་ལེ། དྷརྨ་དྷ་ཏྭ། དྷསྠ༷་ན་བ་ལེ་ནན་ཙ་སྭཱཧཱ། ཞེས་པས་མཆོད་དོ། །གསུམ་པ་སྡིག་པ་བཤགས་པ་ནི ༑ བདག་གིས་ཐོག་མ་མེད་པའི་འཁོར་བ་ནས་སྡིག་པའི་ལས་བགྱིད་པ་དང༌། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བ་དེ་ཐམས་ཅད་སོ་སོར་བཤགས་པར་བགྱིའོ། །བཞི་པ་སྐྱབས་སུ་འགྲོ་བ་ནི། ཇི་སྲིད་བདག་གིས་འཇིག་རྟེན་དབང་ཕྱུག་སེང་གེ་སྒྲའི་གོ་འཕང་མ་ཐོབ་ཀྱི་བར་དུ་ཡུལ་ཐུན་མོང་མ་ཡིན་པའི་དཀོན་མཆོག་གསུམ་ལ་སྐྱབས་སུ་མཆིའོ། །ལྔ་པ་སྡོམ་པ་ནོད་པ་ནི། བདག་གིས་འཇིག་རྟེན་དབང་ཕྱུག་སེང་གེ་སྒྲའི་དམ་ཚིག་དང་སྡོམ་པ་མང་པོ་བླང་ཞིང་བསྐྱང་བར་བགྱིའོ། །དྲུག་པ་རྗེས་སུ་ཡི་རང་བ་ནི། རྫོགས་པའི་སངས་རྒྱས་ནས་བཟུང་ནས། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་རྒྱལ་བ་དང༌། སོ་སོ་སྐྱེ་བོ་ཟག་པ་མེད་པའི་ས་བོན་རྒྱུད་ལ་བསྐྲུན་པའི་དགེ་བའི་རྩ་བའི་བར་ལ་དགའ་ཞིང་རྗེས་སུ་ཡི་རང་བར་བགྱིའོ། །བདུན་པ་སེམས་བསྐྱེད་པ་ནི ༑ བདག་གིས་སེམས་ཅན་མ་བསྒྲལ་བ་རྣམས་བསྒྲལ་བར་བྱའོ། མ་གྲོལ་བ་རྣམས་དགྲོལ་བར་བྱའོ། །དབུགས་མ་ཕྱིན་པ་རྣམས་དབུགས་དབྱུང་བར་བྱའོ། ། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་བར་བྱའོ། ། བརྒྱད་པ་ཆོས་ཀྱི་འཁོར་ལོ་བསྐོར་བར་བསྐུར་བ་ནི། ཇི་སྲིད་དུ་སེམས་ཅན་རྣམས་མ་རིག་པའི་ལིང་ཏོག་མ་བསལ་བ་དེ་སྲིད་དུ་ཆོས་ཀྱི་འཁོར་ལོ་བསྐོར་བར་བསྐུལ་བར་བགྱིའོ། །དགུ་པ་མྱ་ངན་ལས་མི་འདའ་བར་གསོལ་བ་གདབ་པ་ནི། སེམས་ཅན་རྣམས་འཁོར་བའི་རྒྱ་མཚོ་ལས་མ་བསྒྲལ་བ་དེ་སྲིད་དུ་མྱ་ངན་ལས་མི་འདའ་བར་གསོལ་བ་གདབ་པར་བགྱིའོ། །བཅུ་པ་ལམ་ལ་གནས་པ་ནི། བདག་གིས་འཇིག་རྟེན་དབང་ཕྱུག་སེང་གེ་སྒྲའི་ལམ་ཐུན་མོང་མ་ཡིན་པ་ལ་གནས་པར་བགྱིའོ

༑ ༑ བཅུ་གཅིག་པ་དགེ་བའི་རྩ་བ་བསྔོ་བ་ནི། བདག་གིས་དེ་ལྟར་བགྱིས་པའི་དགེ་བའི་རྩ་བ་འདིས་བདག་དང་སེམས་ཅན་ཐམས་ཅད་ཀྱིས་འཇིག་རྟེན་དབང་ཕྱུག་སེང་གེའི་སྒྲའི་གོ་འཕང་མྱུར་དུ་ཐོབ་པར་གྱུར་ཅིག བཅུ་གཉིས་པ་གནང་བ་སྦྱིན་པ་ནི། ནམ་མཁའ་ནས་མར་ཚོགས་བསགས་པའི་ཡུལ་རྣམས་ཀྱིས ༑ ལེགས་སོ་ལེགས་སོ་རིགས་ཀྱི་བུ་ཁྱོད་ཀྱི་གནས་པ་འདི་ནི་ལེགས་པར་གནས་པ་ཡིན་ཏེ། གནས་པ་འདིས་གནས་ན་མཆོག་འགྲུབ་པར་འགྱུར་རོ། ། ཞེས་གསུངས་པར་བསམ་མོ། །དེ་ནས་བཅུ་གསུམ་པ་ནི། ཡུལ་རྣམས་ལ་མཆོད་པ་ལྔས་མཆོད་ལ། ཨོཾ་བཛྲ་མུས་གཤེགས་སུ་གསོལ་ལོ། །དེ་ནས་ཚད་མེད་བཞིས་ཚོགས་གསོག་པ་ནི། བདག་ཉིད་ཀྱི་ཐུགས་ཁའི་ཧྲཱིཿལས་ཤར་ཕྱོགས་སུ་འོད་ཟེར་ཁ་དོག་རྣམ་པ་ལྔ་སྤྲོས་ལ། འོད་དེས་དང་པོ་ཤར་ཕྱོགས་ཙམ་ཁྱབ། དེ་ནས་ཕྱོགས་ཐམས་ཅད་ཏུ་ཁྱབ་སྟེ་དཔེར་ན་ཉི་མ་དང་པོ་འཆར་བའི་ཚེ་རི་མགོ་མཐོན་པོ་ལ་འཆར་ལ། དེ་ནས་རིམ་གྱིས་ཐམས་ཅད་དུ་ཁྱབ་ནས་འགྲོ་སྟེ་མཐོ་དམན་དང་བཟང་ངན་མེད་པར་འཆར་བ་བཞིན། འོད་དེས་ཀྱང་ཕྱོགས་བཅུ་ཡིས་བསྡུས་པ། རིགས་དྲུག་གིས་བསྡུས་པ། ཁམས་གསུམ་གྱིས་བསྡུས་པ། སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱས་པར་བསམ་པ་ནི་ཐུགས་ཀྱིས་བྱིན་གྱིས་བརླབ་པའོ། ངག་ཏུ་ཨོཾ་སུ་ཁེ་བྷ་ཝནྟུ་ཞེས་བརྗོད་པ་ནི་གསུང་གིས་བྱིན་གྱིས་བརླབ་པའོ། །ལུས་ཀྱིས་གཡོན་པའི་སེ་གོལ་གཏོགས་པ་ནི་སྐུ་ཡིས་བྱིན་གྱིས་བརླབ་པའོ། །དེ་ལྟ་བུ་བྱིན་གྱིས་རླབས་གསུམ་དང་ལྡན་པའི་བྱམས་པ་ཚད་མེད་པ་ཡིན་པའི་ཕྱིར། ཕ་རོལ་ཏུ་ཕྱིན་པའི་བྱམས་པ་ཚད་མེད་པ་ལས་ཁྱད་པར་དུ་འཕགས་པའོ། །དེས་སེམས་ཅན་ཐམས་ཅད་བྱམས་པ་ཚད་མེད་པ་ལ་བཀོད་པ་ཡིན་ལ། བདག་གིས་བྱམས་པ་ཚད་མེད་པ་བསྒོམ་པར་འགྱུར་རོ། །དེ་ནས་འོད་དེ་སླར་བསྡུས་ཏེ་ཐུགས་ཁའི་ཧྲཱིཿལ་བསྡུ་གསུང༌། ཡང་བྱང་ཕྱོགས་སུ་འོད་ཟེར་འཕྲོས་ཏེ། སྡུག་བསྔལ་དང༌།

སྡུག་བསྔལ་གྱི་རྒྱུ་དང་བྲལ་བར་བྱས་པ་ནི་སྙིང་རྗེ་ཚད་མེད་པའོ། །ནུབ་ཕྱོགས་སུ་འཕྲོས་པས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་ཐོབ་པས་དགའ་ལ ༑ སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་དགའ་བ་ནི་དགའ་བ་ཚད་མེད་པའོ། །ལྷོ་ཕྱོགས་སུ་འཕྲོས་པས་སེམས་ཅན་དགྲ་མེད་གཉེན་མེད་ཐ་མལ་པ་མེད་པ་ཐམས་ཅད་བདེ་བ་དང་ལྡན་ཞིང་སྡུག་བསྔལ་དང་བྲལ་བ་ནི་བཏང་སྙོམས་ཚད་མེད་པའོ། །བྱིན་གྱིས་བརླབས་པ་གསུམ་སྔ་མ་དང་འདྲའོ། །དེ་ནས་ཡེ་ཤེས་ཀྱི་ཚོགས་བསགས་པ་ནི། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོ྅་ཧཾ། ཞེས་པའི་དོན་དྲན་པས་གཟུང་འཛིན་གཉིས་ཀྱིས་སྟོང་པའི་སྟོང་པ་ཉིད་དུ་སྣོད་བཅུད་ཀུན་བྱས་པ་ནི་རྒྱུ་ཚོགས་གཉིས་བསགས་པའོ། །དེ་ནས་འབྲས་བུ་ལྷ་བསྐྱེད་པ་ནི ༑ སྟོང་པའི་ངང་ལས་པཾ་ལས་པདྨའི་སྡོང་པོ་གཅིག་བསམས་པའི་སྟེང་དུ། ཨ་དཀར་པོ་དང༌། སེང་གེ་དང་ཟླ་བའི་དཀྱིལ་འཁོར་དུས་གཅིག་ཏུ་བསམ་མོ། ། སེང་གེ་དཀར་པོ་ནི་མགོ་གཡས་སུ་བསྟན་པ། རྔ་མ་དང་རལ་པ་དམར་པོ། མིག་གིས་བཅོམ་ལྡན་འདས་ཀྱི་བཞིན་གྱི་དཀྱིལ་འཁོར་ལ་ལྟ་བ་ཞིག་བསྒོམ་མོ། ། དེའི་སྟེང་དུ་ཟླ་བའི་དཀྱིལ་འཁོར་ལ་ཧྲཱིཿདཀར་པོ་ལྟས་ལ། དེ་ལས་འོད་སྤྲོས་ཏེ་སེམས་ཅན་ཐམས་ཅད་ཀྱི་ཉོན་མོངས་པ་དང༌། ཤེས་བྱའི་སྒྲིབ་པ་གཉིས་སྦྱངས་ནས་སླར་ཧྲཱིཿལ་འདུས་པ་ལས། བདག་ཉིད་འཇིག་རྟེན་དབང་ཕྱུག་སྐུ་མདོག་དཀར་པོ་ཞལ་གཅིག་པ། ཕྱག་གཉིས་པ། སྤྱན་གསུམ། རལ་པའི་ཅོད་པན་ཅན། དཀའ་ཐུབ་ཀྱི་ཆ་ལུགས་འཛིན་པ། རྒྱལ་པོ་ཆེན་པོ་རོལ་པས་བཞུགས་པའི། ཕྱག་གཡས་པ་ན་མ་རེག་པར་ཏྲི་ཤུ་ལ་སྦྲུལ་དཀར་པོས་དཀྲིས་པ། ཕྱག་གཡོན་པ་གདན་ལ་བརྟེན་པས་པདྨ་དཀར་པོ་བཟུང་བའི་པདྨའི་རྩེ་མོ་ལ་རལ་གྲི་འོད་འབར་བ། པདྨའི་ཡལ་ག་གཅིག་ལ་མེ་ཏོག་དྲི་ཞིམ་པོ་སྣ་ཚོགས་ཀྱིས་བཀང་བའི་ཐོད་པ་ཡོད་པ། སྣང་བ་མཐའ་ཡས་ཀྱི་ཅོད་པན་ཅན་དུ་བསྒོམ་མོ། །དེ་ནས་ཡེ་ཤེས་པ་གཞུག་པ་ནི།

བདག་གི་ཐུགས་ཁའི་ཧྲཱིཿལས་འོད་འཕྲོས་པས་རང་བཞིན་གྱི་གནས་ནས་ཡེ་ཤེས་སེམས་དཔའ་མདུན་གྱི་ནམ་མཁའ་ལ་སྤྱན་དྲངས་ཏེ། འབྱོར་ན་ཚོགས་བསགས་བཅུ་གསུམ་བྱ། མ་འབྱོར་ན་ཕྱག་དང་མཆོད་པ་གཉིས་ཙམ་བྱས་ལ། ཡེ་ཤེས་སེམས་དཔའི་ཕྱི་ནས་འཇུག་པའི་བགེགས་བསྲུང་བའི་ཕྱིར་བདག་གི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱཿདམར་པོ། སྙིང་ཁར་ཉི་མ་ལ་ཧཱུྃ་ནག་པོ་བསམས་ལ། ཛཿཧཱུྃ་བཾ་ཧོཿ ཞེས་པས་སྨིན་མཚམས་ནས་དགུག་གཞུག་བཅིང་དབང་དུ་བྱའོ། །དེ་ནས་ཡང་གནས་གསུམ་གྱི་ཡིག་འབྲུ་གསལ་བཏབ་ལ། དེ་ནས་དབང་བསྐུར་བ་ནི། ཐུགས་ཁའི་ཧྲཱིཿའི་འོད་ཟེར་གྱིས་བུདྡྷ་བོདྷི་སཏྭ། ཁྲོ་བོ་དང༌། རིག་མ་དང༌། ལྷ་མོའི་ཚོགས་སྤྱན་དྲངས་ལ། འགྲུབ་ན་ཚོགས་བསགས་བཅུ་གསུམ་བྱ། མ་གྲུབ་ན་ཕྱག་དང་པུ་ཙ་ཙམ་བྱས་ལ། གསོལ་བ་གདབ་པ་ནི། བཅོམ་ལྡན་དེ་བཞིན་བཤེགས་པ་ཀུན། །བཅོམ་ལྡན་བདག་ཉིད་ཆེན་པོ་པ། །ཐུགས་རྗེའི་རང་བཞིན་ཅན་རྣམས་ཀྱིས། །བདག་ལ་དབང་བསྐུར་བསྩལ་དུ་གསོལ། །ཞེས་བྱ་བས་གསོལ་བ་བཏབ་པས་ཏ་ཐཱ་ཐམས་ཅད་ལག་ན་རིན་པོ་ཆེའི་བུམ་པ་ཡེ་ཤེས་ཀྱི་ཆུས་གང་བས་དབང་བསྐུར། སྤྱན་སོགས་ཀྱིས་གླུའི་སྒྲ་དང༌། གཟུགས་རྡོ་རྗེ་སོགས་ཀྱིས་མཆོད་པའི་ཆར་འབེབས། ཁྲོ་བོ་རྣམས་ཀྱིས་བགེགས་སྐྲོད། བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་ཀྱི་ཚིགས་སུ་བཅད་པས་དབང་བསྐུར་ཏེ། ཏ་ཐཱ་ཐམས་ཅད་ཀྱིས་དབང་བསྐུར་བའི་དུས་སུ་འདི་སྐད་བརྗོད་ཅིང་དབང་བསྐུར་བར་བསམ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་ཁྲུས་གསོལ་ལོ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲི་ཡེ་ཧཱུྃ། ཞེས་ཡེ་ཤེས་ཀྱི་ཆུས་དབང་བསྐུར་བས་ཆུའི་ལྷག་མ་ཡར་ལུད་པ་ལས་རལ་གསེབ་ཏུ་སྣང་བ་མཐའ་ཡས་དམར་པོ་མཉམ་གཞག་གི་ཕྱག་རྒྱ་ཅན། དེའི་སྟེང་དུ་དབུའི་ཐད་དཀར་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན།

དཔུང་པ་གཡས་ཀྱི་ཐད་ཀར་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱ་ཅན། དཔུང་པ་གཡོན་གྱི་ཐད་ཀར་སྣང་བ་མཐའ་ཡས་དམར་པོ་མཉམ་བཞག་གི་ཕྱག་རྒྱ་ཅན། སྐུ་གཡས་ཀྱི་ཐད་ཀར་རིན་ཆེན་འབྱུང་ལྡན་སྐུ་མདོག་སེར་པོ་མཆོག་སྦྱིན་གྱི་ཕྱག་རྒྱ་ཅན། སྐུ་གཡོན་གྱི་ཐད་ཀར་དོན་ཡོད་གྲུབ་པ་ལྗང་ཁུ་སྐྱབས་སྦྱིན་གྱི་ཕྱག་རྒྱ་ཅན། རིགས་ལྔ་པོ་དེ་ཐམས་ཅད་ཀྱང་དབུ་ཟླུམ་པ། ཏ་ཐཱའི་ཆ་ལུགས་ཅན་བསམ་མོ། །དེ་ནས་བཟླས་པ་བྱ་བ་ནི་ཐུགས་ཁའི་ཟླ་བའི་དཀྱིལ་འཁོར་གྱི་དབུས་སུ་ཧྲཱིཿལ། ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུྃ་ཕཊ། ཅེས་པ་ཡིག་འབྲུ་དགུས་བསྐོར་བ་ལ་དམིགས་ལ་པདྨའི་འབྲུ་གུའི་ཕྲེང་བ་ལ་གྲངས་འཛིན་ཅིང་བཟླས་ཏེ། དེ་ཡང་ཐུན་རེ་ལ་ལྔ་སྟོང་ལྔ་སྟོང་བཟླས་པས་ཐུན་བཞི་ལ་ཉི་ཁྲི་ཡོང་སྟེ། དེས་ཞག་ཉི་ཤུ་ལ་འབུམ་ཕྲག་བཞི་འགྲོ་གསུང་ངོ༌། །དེ་ཡན་ཆད་ཀྱིས་ནི་སྤྱི་དོན་ལྔའི་དང་པོ་ལྷ་བསྐྱེད་ཅིང་བསྒོམ་ཞིང་བཟླས་པ་བསྟན་ཏོ། །ད་ནི་ཐུན་མཚམས་སུ་གཏོར་མ་བཏང་ཞིང་ཡེ་ཤེས་སེམས་དཔའ་གཤེགས་སུ་གསོལ་བ་ལས། གཏོར་མའི་རྒྱུ་ནི་འབྲས་ཆན་ནམ་ཟན་དང་ཞོ་ལ་སོགས་ཤ་དང་ཁྲག་མེད་པ་ལ་བྱ་སྟེ། རིན་པོ་ཆེ་ལ་སོགས་པ་སྣོད་གཙང་མའི་ནང་དུ་བླུགས་ལ་ཆུ་གཙང་གིས་སྦྱངས། དེ་ནས་བདག་གིས་ཨོཾ་ཞེས་བརྗོད་པས་གཏོར་མའི་མགྲོན་འགྲོ་བ་རིགས་དྲུག་གི་སེམས་ཅན་ཐམས་ཅད་ལས་ཁྱད་པར་དུ་འགྲོ་བ་ཀླུ་ཡིས་གཙོ་བྱས་པ་རྣམས་མདུན་གྱི་ནམ་མཁར་སྐད་ཅིག་ལ་བྱོན་པར་བསམ། དེ་ནས་གཏོར་མའི་ནང་དུ་ཨ་དཀར་པོ་ཞིག་བསམས་ཏེ། རང་གི་སྙིང་ཁ་ནས་ཀྱང་ཨ་དཀར་པོ་གཅིག་སྤྲོས་ལ་གཏོར་མའི་ནང་གི་ཨ་ལ་བསྟིམས་པས་གཏོར་མའི་མི་གཙང་བ་དང་འབགས་པ་ལ་སོགས་པ་ཐམས་ཅད་དག་པར་བསམ། ཡང་ཐུགས་ཁ་ནས་ཨ་གཅིག་སྤྲོས་ཏེ་གཏོར་མ་ལ་ཐིམ་པས། བདུད་རྩིའི་རང་བཞིན་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པར་བསམ། ཡང་ཨ་གཅིག་གཏོར་མའི་ནང་དུ་སྤྲོས་ཏེ་ཐིམ་པས ༑

སྣོད་ཐམས་ཅད་སྣོད་ཀྱི་འཇིག་རྟེན་དང་མཉམ་པ་བཅུད་ཐམས་ཅད་བཅུད་ཀྱི་ལོ་ཀ་ཙམ་དུ་བསམ། དེ་ཡང་སོ་སོ་རང་རང་གང་དང་གང་ལ་མོས་པ་དང་ ༑ ཅི་དང་ཅི་ལ་དགའ་བ་ལ་ཆོས་དང་ཟང་ཟིང་གི་ལོངས་སྤྱོད་དུ་བསམས་ལ། ཡང་ཐུགས་ཀ་ནས་ཨ་གཅིག་སྤྲོས་ཏེ་གཏོར་མ་ལ་ཐིམ་པས་ཐམས་ཅད་ཀྱིས་བཞེས་ཤིང་ལོངས་སྤྱོད་པར་བསམ། དེ་ནས་ཧཱུྃ་ཞེས་བརྗོད་པས་བཟང་ངན་དང་ཆེ་ཆུང་མེད་པར་མཉམ་པར་ཐོབ་པར་བསམ། དེ་ནས་སྔགས་ནི། ཨོཾ་ཨ་ཀ་རོ་མུ་ཁཾ་སརྦ་དྷརྨཱ་ནཾ། ཨདྱཱ་ནུད་པནྣ་ཏྭད། ཨོཾ་ཁ་ཁ། ཁཱ་ཧི་ཁཱ་ཧི། གྲིཧྣ་གྲིཧྣ། གྲིཧྣ་ཏུ་གྲིཧྣ་ཏུ། སརྦ་བུད་ཏིཾ་ཀ་ནཾ་བ་ལིཾ་སྭཱཧཱ། ཕྲིན་ལས་བཅོལ་བ་ནི། འཇིག་རྟེན་པ་ཡི་འབྱུང་པོ་རྣམས། །མཆོད་སྦྱིན་གཏོར་མ་འདི་བཞེས་ལ། །ཆོས་དོན་བདེན་པ་ལ་གནས་ཏེ། །ཞི་ཞིང་དགེ་བའི་ལས་རྣམས་མཛོད། །བདག་ཀྱང་བྱང་ཆུབ་ཐོབ་ བར་ཏུ། །བགེགས་མེད་བར་ཆད་མེད་པ་དང༌། །དམ་ཚིག་གནས་ལ་གནས་མཛོད་ལ། །བྱང་ཆུབ་ཐོབ་པའི་གྲོགས་ཀྱང་མཛོད། །ཅེས་བརྗོད་དོ། །ད་ནི་དོན་གསུམ་པ་མཎྜལ་ལ་བརྟེན་ཏེ་གཟུངས་སྒྲུབ་པ་ནི། སྔོན་དུ་བསྙེན་པ་འབུམ་ཕྲག་བཞི་བྱས་ནས་དེ་ནས་གཟུངས་བསྒྲུབ་པར་བྱ་སྟེ། དེ་ཡང་དང་པོ་རྫས་བཤམས་པ་ནི་བསྒྲུབ་པའི་ཁང་པ་དེ་མ་ཡིན་པའི་ལོགས་གཅིག་ཏུ་མཎྜལ་གྲུ་བཞི་འཇོང་པ་ཞེང་དུ་ཁྲུ་གང༌། དཀྱུས་སུ་ཁྲུ་དོ་པ་ཞིག་བྱས་ལ། དེའི་དབུས་སུ་བའི་ལྕི་བ་ས་ལ་མ་ལྷུང་བས་གྲུ་བཞིའམ། ཟླུམ་པོ་གང་རུང་དུ་བྱུགས་ལ། དེའི་རྒྱབ་ཕྱོགས་སུ་ཡོད་ན་བྲིས་སྐུ་དགྲམ། དེ་མེད་ན་མཎྜལ་ཚོམ་བུ་དྲུག་པ་བྱ། གཡོན་ཕྱོགས་སུ་མཆོད་པ་ལྔ་དགྲམ། གཡས་ཕྱོགས་ན་ཕར་བའི་ལྕི་བ་ས་ལ་མ་ལྷུང་བ་དང༌། མེ་ཏོག་དཀར་པོ་དང་གཏོར་མ་གཅིག་བཞག་གོ །དེ་ནས་བདག་བསྙེན་པ་བཞིན་བཅོམ་ལྡན་འདས་སུ་བསྒོམས་ལ་བསྙེན་པའི་བཟླས་པ་བརྒྱ་རྩ་བརྒྱད་བྱས་ལ། གཏོར་མ་མི་བཏང་བར། མེ་ཏོག་དཀར་པོ་ལག་པ་གཡས་ཀྱིས་བླངས་ལ་བསྙེན་པའི་སྔགས་ལན་གཅིག་བརྗོད་ལ་བཞག

ཡང་ལག་པ་གཡས་ཀྱིས་ལྕི་བ་བག་ཙམ་བླངས་ལ་བསྙེན་པའི་སྔགས་ལན་གཅིག་བརྗོད་པས་བཞག ཡང་ལག་པ་གཡས་ཀྱིས་ལྕི་བ་དེ་བག་ཙམ་བཟུང་ལ། གཡོན་གྱིས་སྔར་གྱི་མེ་ཏོག་བསལ་ལ་སྣོད་གཙང་མ་བཞག གཡས་ཀྱི་ལྕི་བས་མཎྜལ་ལ་ཐིག་ལེ་ཙམ་བྱ་ཞིང་གཟུངས་བཟླས་ཏེ། ལག་པ་ལ་ལྕི་བ་འབྱར་བ་གང་ན་སར་བྱུག དེས་བསྒྲེས་ཏེ་ཐིག་ལེ་བརྒྱད་བྱ། ཐིག་ལེའི་གཤེར་མ་བསྐམས་བར་དུ་མེ་ཏོག་མི་དགྲམ་པར་མཎྜལ་བྱུག་ཅིང་གཟུངས་བཟླས་ལ་ལག་པ་ལ་འབྱར་བ་ཚོ་ཤ་རོ་ལ་སོགས་པར་བསྐུ། ཐིག་ལེའི་གཤེར་ལག་པ་ལ་མི་འགོས་པར་བསྐམས་ན། ཡང་མེ་ཏོག་སྔ་མ་བཞིན་བཞག་ཅིང་ཡང་ལྕི་བས་སྔར་བཞིན་བྱུག དེ་ལྟ་བུ་ལན་བཅུ་གསུམ་ཟེར་ཡང་ཁམས་ཀྱིས་ཐུབ་ཚད་དུ་བྱའོ། །འདི་ལ་ལག་པ་བརྡོལ་ནས་སོང་བ་ལ་ཤ་བའི་ལག་གོ་བཅུག་ནས་བྱེད་པ་ཡང་ཡོད་གསུང༌། དེ་ནས་ཐུན་ཞབས་སུ་གཟོད་གཏོར་མ་བཏང༌། ཡེ་ཤེས་སེམས་དཔའ་མདུན་དུ་བཏོན་ལ་ཕྱག་དང་པུ་ཙ་ལ་སོགས་པ་བྱས་ཏེ། ཨོཾ་བཛྲ་མུས་གཤེགས་སུ་གསོལ། བདག་ལ་ཡི་གེ་བརྒྱད་ཀྱིས་བསྲུང་བ་བྱས་ལ་ཅི་བདེར་སྤྱོད་ལམ་བྱའོ། །དེ་ལྟར་ཉི་མ་གཅིག་ལ་ཐུན་གསུམ་མམ། བཞི་ལ་སོགས་པ་ནུས་ཚད་བྱའོ། །སྤྱོད་ལམ་གྱི་དུས་སུ་མཎྜལ་ལ་རས་སམ། སྣམ་བུ་གཙང་མས་བཀབ་ལ་བཞག་གོ །དེས་ཀྱང་མ་གྲུབ་ན་དོན་བཞི་པ་གྲུབ་མི་གྲུབ་རྨི་ལམ་བརྟག་པ་ནི། དེ་ཡང་བསམ་གཏན་གྱི་ཁང་པར་མཎྜལ་གྲུ་བཞི་འཇོང་མོ་ཞིག བའི་ལྕི་བས་བྱུགས་ལ། དེའི་རྒྱབ་ཏུ་སེང་གེ་སྒྲའི་བྲིས་སྐུ་དགྲམ། ལུགས་སྐུའམ་དེ་མེད་ན་མཎྜལ་ཚོམ་བུ་དྲུག་པ་དགྲམ། མཆོད་པ་བདུན་དང་གཏོར་མ་གཅིག་བཤམས་ལ། བུམ་པ་གཙང་མ་མཚན་ཉིད་ལྡན་པ་གུ་གུལ་གྱི་དུད་པས་བདུག་ཡུངས་དཀར་གྱིས་བྲབ། བཅུད་གཞུག དྲི་ཞིམ་པོའི་ཆུས་དགང༌། མགུལ་ཆིངས་དང༌། ཁ་རྒྱན་ལ་སོགས་པ་གཞན་དང་འདྲ་བར་བྱས་ལ་བཞག གཞན་ཡང་བུ་མོ་དང་ཁྱེའུ་གཙང་མ་ལུས་ལ་ཞར་བ་ལ་སོགས་པའི་སྐྱོན་མེད་པ་གྲོང་པའི་ཆོས་ཀྱིས་མ་ཕོག་པ་གཅིག་ཀྱང་བཙལ་ལ་བཞག

དེ་ནས་རང་ཉིད་སྔར་བཞིན་ཏིང་ངེ་འཛིན་རྫོགས་པར་བསྒོམས་ལ་གཏོར་མ་མི་བཏང་བར་བུམ་པའི་གཟུངས་ཐག་ནས་བཟུང་ལ། ཨོཾ་མུ་ཙི་ལི་སྭཱཧཱ། ཨོཾ་མོ་ཧ་ནི་སྭཱཧཱ། ཨོཾ་དྷ་ན་དྷི་ལི་སྭཱཧཱ། ཞེས་བརྒྱ་རྩ་བརྒྱད་ཟེར་ཡང་སྟོང་རྩ་བརྒྱད་ཙམ་བཟླས་ལ་གཏོར་མ་བཏང༌། དེ་ནས་རང་ལས་ཡེ་ཤེས་པ་མདུན་དུ་བཏོན་ལ། གྲུབ་ན་ཚོགས་བསགས་བཅུ་གསུམ་བྱ། མ་གྲུབ་ན་ཕྱག་དང་མཆོད་པ་ཙམ་བྱས་ལ་གཤེགས ༑ བར་ཆད་བསྲུང་བའི་ཕྱིར་གནས་གསུམ་བྱིན་གྱིས་བརླབ། དེ་ནས་རང་གི་ལུས་པོ་ཐམས་ཅད་བུམ་པའི་ཆུས་ཁྲུས་བྱས་ལ་དེ་ཉིད་གསུམ་གྱིས་ཉལ་ལ་རྨི་ལམ་བརྟག་གོ །གཞན་ལ་འབེབས་ན་ཁྱེའུའམ། བུ་མོ་གཙང་མ་དེ་ལུས་རངས་པ་བུམ་པའི་ཆུས་ཁྲུས་ཆེན་བྱེད་དུ་བཅུག་ལ། དེ་ཉིད་གསུམ་ནི་གནས་དེ་ཉིད་ནི་སྔར་སྒྲུབ་པ་བྱས་པའི་རང་ཉིད་ཀྱི་སྟན་ཐོག་ནས་ཉལ་དུ་གཞུག སྦྱོར་བ་དེ་ཉིད་ནི་བློ་གཡས་པ་ཕབ་པ་སེང་གེའི་ཉལ་སྟབས་སམ། བུདྡྷའི་གཟིམས་པ་ལྟར་བྱ། བསམ་པ་དེ་ཉིད་ནི་བདག་ཐེ་ཚོམ་ཟ་བའི་དོན་དེ་ཉིད་བྷ་ག་ཝན་ལ་དྲི་བའི་བསམ་པ་དང༌། བྷ་ག་ཝན་དེ་ཉིད་ཀྱང་ལན་འདེབས་བཞིན་པའི་བསམ་པས་ཉལ་ན་འདོད་པའི་དོན་རྨི་ལམ་དུ་འབྱུང་ངོ༌། །སྐབས་སྐབས་སུ་འདོད་པ་དྲི་བའི་དོན་དེ་ཡང་ཡང་བསྐུལ་ལོ། །དོན་ལྔ་པ་ནད་པ་སོས་ན་སླར་ལྡོག་སྲིད་པས། མི་ལྡོག་པར་བྱ་བའི་ཕྱིར་བསྲུང་བའི་འཁོར་ལོ་གདགས་པ་ནི། དང་པོ་བྲི་བའི་གཞི་ནི་གྲོ་གའམ། རས་སམ། ཤིང་ཤུན་ལ་བྱ། སྣག་ཚ་ནི་སྐྱེས་པ་ལ་རྒྱ་སྐྱེགས། བུད་མེད་ལ་གི་ཝང་ངམ། གུར་གུམ་དང་གང་བསྲུང་བར་བྱ་བ་དེ་ཉིད་ཀྱི་སྲིན་ལག་གཡོན་པའི་ཁྲག་གིས་བྱའོ། །བྲི་བའི་ཐབས་ནི་ཚུལ་ཇི་ལྟ་བ་བཞིན་བྱ་སྟེ། དཔེ་ཆུང་ལས་ཤེས་པར་བྱའོ། །དུས་ནི་ཟླ་བ་ཡར་ངོའི་གཟའ་སྐར་ཤིས་པ་ལ་བྱའོ ༑ ༑ ལྔ་པ་རབ་ཏུ་གནས་པ་ནི་དང་པོ་མཎྜལ་བའི་ལྕི་བས་བྱུགས་ལ། མཆོད་པ་ལྔ་བཤམ། ལྷ་བཤོས་གསུམ་བྱ། གཏོར་མ་གཅིག་བཤམ། བྲིས་སྐུ་དགྲམ། ཙཀྲ་མདུན་དུ་མཎྜལ་སྟེང་ཟངས་གཞོང་ལ་སོགས་པར་བཞག

དེ་ནས་བདག་ཉིད་ལྷའི་རྣལ་འབྱོར་རྫོགས་པར་བསྒོམས་ལ། སྙིང་པོ་ཡི་གེ་དགུ་པ་བརྒྱ་ཙམ་བཟླས ༑ དེ་ནས་མདུན་གྱི་ཙཀྲ་དེ་ལ་ལག་པ་རེག་ལ་སྭ་བྷཱ་ཝས་སྟོང་པར་བསམ། སྟོང་པའི་ངང་ལས་ཧྲཱིཿལས་བྲིས་པ་དང་འདྲ་བའི་ཙཀྲར་བསྐྱེད། དེ་ནས་ཡེ་ཤེས་པ་བསྟིམ་པ་ནི། རང་གི་སྙིང་ཁའི་ཧྲཱིཿདང་མདུན་གྱི་ཙཀྲའི་ལྟེ་བའི་ཧྲཱིཿདང་དེའི་སྔགས་ཀྱི་ཚོགས་ཐམས་ཅད་ལས་འོད་འཕྲོས་པས། རང་བཞིན་གྱི་གནས་ནས་བུདྡྷ་ཐམས་ཅད་ཀྱི་ཐུགས་ཁ་ནས་དེ་དང་འདྲ་བའི་ཡེ་ཤེས་ཀྱི་ཙཀྲ་སྤྱན་དྲངས་ལ། ཛཿཧཱུྃ་བཾ་ཧོཿས་ཐ་མི་དད་དུ་བསྟིམ། དེ་ནས་དེ་ལ་མཆོད་པ་ལྔས་མཆོད། དམ་ཚིག་ཅན་ལ་གཏོར་མ་བཏང༌། དེ་ནས་འཁོར་ལོའི་ཡི་གེའི་སྙིང་པོ་དང་གཟུངས་གཉིས་ལས་འོད་འཕྲོས་པས་གང་བསྲུང་བར་བྱ་བ་དེའི་སེམས་བཀུག་ལ་སྙིང་པོ་དང་གཟུངས་ལ་བསྟིམ། དེ་ནས་ཡང་ཨཱ་ལི་ཀཱ་ལི་ལས་འོད་འཕྲོས་པས་ལུས་བཀུག་ལ་ཨཱ་ལི་ཀཱ་ལི་ལ་བསྟིམ། དེ་ནས་ཡང་མཆོད་པ་ལྔས་མཆོད། དམ་ཚིག་ཅན་ལ་གཏོར་མ་བྱིན་ལ་བཟླས་པ་བྱ་སྟེ། ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུྃ་ཕཊ། ཆེ་གེ་མོ་ལ་རཀྵ་རཀྵ་སྭཱཧཱ། དེ་ནས་ཡང༌། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿཆེ་གེ་མོ་ལ་རཀྵ་རཀྵ་སྭཱཧཱ། དེ་ནས་ཡང༌། ཀ་ཁ་ག་གྷ་ང། ཙ་ཚ་ཛ་ཛྙ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ། ཀྵ ༑ ཆེ་གེ་མོ་ལ་རཀྵ་རཀྵ་སྭཱཧཱ། དེ་ནས་ཡང༌། ན་མོ་རཏྣ་ཏྲ་ཡཱ་ཡ། ན་མ་ཨཱརྻཱ་བ་ལོ་ཀི་ཏེ་ཤྭ་ར་ཡ། བོདྷི་སཏྭཱ་ཡ། མ་ཧཱ་སཏྭ་ཡ། མཧཱ་ཀཱ་རུ་ནི་ཀཱ་ཡ། ཏདྱ་ཐཱ། ཨོཾ་ཨ་ཀ་ཏེ་བི་ཀ་ཏེ་ནི་ཀ་ཏེ། ཀ་ཏཾ་ཀ་ཏེ། ཀ་རོ་ཏ། བིར་ཡེ་སྭཱཧཱ། ཆེ་གེ་མོ་ལ་རཀྵ་རཀྵ་སྭཱཧཱ། དེ་ནས་ཡང་སརྦ་ཏྲ་ས་ན་ཆེ་གེ་མོ་རཀྵ་རཀྵ་སྭཱཧཱ། སྔགས་ཚན་དྲུག་པོ་དེ་ཅི་རིགས་པ་རེ་བཟླས་ལ། བཟླས་པའི་དུས་སུ་ལག་པ་གཡས་པ་རྡོ་རྗེ་དང་བཅས་པ་ཙཀྲ་ལ་རེག་པ་ལ་བཟླའོ། །དེ་ནས་ལ་ཆ་ལ་སོགས་པར་དྲིལ་ལ་བསྲུང་བྱ་ལ་གདགས་ཏེ། འདོགས་པའི་དུས་སུ་གཏོར་མ་གཅིག་བྱས་ལ།

དེ་བསྲུང་བྱ་ལ་བསྐོར་ཞིང༌། ངག་ཏུ། སརྦ་བིགྷནྣ་ན་མ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱ། སརྦ་ཏད་ཁཾ་ཨུད་ག་ཏེ་སྥ་ར་ན་ཨི་མཾ་ག་ག་ན་ཁཾ། གྲིཧྣེ་དཾ་བ་ལི་ཏ་སྭཱཧཱ། ཞེས་ལན་གསུམ་བརྗོད་ལ་གཏོར་མ་དེ་མདུན་དུ་བཞག་པས་བསྲུང་བྱའི་ལུས་ལ་གནསཔའི་བགེགས་དེ་ཟ་རུ་འགྲོ་བས་དེའི་ཤུལ་དུ་བསྲུང་བྱ་ལ་ཙཀྲ་གདགས་སོ། ། དེ་ནས་ཕྱིས་དུས་ཅུང་ཟད་ན་ལུས་ཀུན་སྐྱི་བུང་བྱེད་པ་ལ་སོགས་པའམ། ཁམས་མ་བདེ་ན་དཔུང་པ་གཡོན་པའི་ཙཀྲ་ལ་ལག་པ་གཡས་འཇུས་ལ་སྔགས་ཚན་དྲུག་པོ་བཟླའོ། །སྔགས་བཟླ་མི་ཤེས་པ་ཡིན་ན་ཙཀྲ་ལ་འཇུས་ལ་མོས་པ་བྱ་དེས་བྱིན་རླབས་འབྱུང་གསུང་ངོ༌། །ཐུགས་རྗེ་ཆེན་པོའི་མན་ངག་རྫོགས་སོ། །འཇིག་རྟེན་དབང་ཕྱུག་སེང་གེ་སྒྲ་ལ་ཕྱག་འཚལ་ལོ། །དང་པོ་འཇིག་རྟེན་དབང་ཕྱུག་གི་བཟླས་བསྒོམ་པ་རྣམ་པ་གཉིས་ཐུན་མཚམས་སུ་གཏོར་མ་བཏང་ཞིང་བསྙེན་པའི་གྲངས་འབུམ་ཕྲག་བཞི་ཚང་ན་སོས་པར་འགྱུར་རོ། །གལ་ཏེ་དེས་ཀྱང་མ་སོས་ན་མཎྜལ་ལ་བརྟེན་ཏེ་གཟུངས་བསྒྲུབས་པས་སོས་པར་འགྱུར། དེས་ཀྱང་མ་སོས་ན་སེང་གེ་སྒྲ་ལ་ཆུ་བདག་གི་སྙིང་པོ་བཏགས་ལ་བསྙེན་པ་ཡང་འབུམ་ཕྲག་བཞི་བཟླས་པ་ཉིད་ཀྱིས་སོས་པར་འགྱུར་ཏེ། ཏྲི་ཤུ་ལ་ལ་དཀྲིས་པའི་སྦྲུལ་དཀར་པོ་ལ་ཐུགས་དམ་བསྐུལ་བར་དམིགས་ཤིང༌། ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུྃ་ཕཊ། ཨོཾ་ཕུཿབ་རུ་ཎ་ཡེ་ནཱ་ག་རཱ་ཛ་ཕུ་ཧཱུྃ་ཕཊ། ཅེས་བཟླས་ན་ཞག་གྲངས་ཅི་རིགས་པ་ལ་སོས་པར་འགྱུར་ཏེ། མ་སོས་ན་འབུམ་ཕྲག་དྲུག་བསྐྱལ་ལོ། །དེ་དག་གིས་ཀྱང་སོས་པར་མ་གྱུར་པ་དེའི་ཚེ། གདོན་དགྲོལ་བའི་ཆོ་ག་ཅི་རིགས་པར་བྱས་པས་ངེས་པར་འཚོའོ། །སོས་ནས་བསྲུང་འཁོར་གདགས། དེས་ཀྱང་མ་སོས་ན་ཡང་དུག་གསལ་པོར་ངོས་གཟུང་བའི་ཕྱིར། ཆུ་བདག་གི་སྙིང་པོ་བསྐྱར་ཏེ་བཟླས་ན་དུག་ངོས་ཟིན། བསྙེན་པའི་སྔགས་གདམས་ངག་བཞིན་བཟླའོ། །གལ་ཏེ་ན་དུག་གསལ་པོར་ངོས་མ་ཟིན་ནམ་ཟིན་ཀྱང་གཉེན་པོའི་སྔགས་ཀྱིས་མ་ཐོན་པའི་ཚེ།

རྨི་ལམ་བརྟགས་ལ་དུག་ངོས་བཟུང་སྟེ། མྱུར་དུ་འཚོ་བའམ། རིང་དུ་འགོར་བའམ

༑ སྔོན་གྱི་ལས་ཡིན་པ་ཤེས་པར་འགྱུར་རོ། །གདོན་དགྲོལ་མི་དགོས་པའི་ཕྱོགས་གལ་ཏེ་ཡིན་ན་གཟུངས་ལ་བརྟེན་ནས་བསྙེན་པ་དང་པོ་སོང་ནས་གཟུངས་སྒྲུབ་བྱས་ན་གདོན་དགྲོལ་མ་བྱས་ཀྱང་སོས་པར་འགྱུར་བ་ཉིད་ཡིན་ནོ། །སྤོགས་ཆོག་གཞན་ནི་སྔ་མ་བཞིན་ནོ། །དེ་ལྟར་ཡང་སོས་པར་གྱུར་ཏེ། སྙིང་མི་དགའ་བ་ལ་སོགས་པའི་སྐྱོན་སྣ་ཚོགས་བྱུང་ན། ཀླུ་དང་རྒྱལ་པོ་དབྱེ་བ་གདམས་ངག་བཞིན་ནོ། །གྲུབ་ན་ནི་གདོན་དགྲོལ་བྱ་སྟེ་སྲུང་བའི་འཁོར་ལོ་གདགས་སོ། །དེ་ལ་མན་ངག་ནི་འདི་ཡིན་ཏེ། དང་པོར་དུག་ངོས་ཟིན་པའི་དུས་སུ་སེང་གེ་སྒྲའི་སྙིང་པོའི་རྗེས་ལ། ཨོཾ་ཕུཿབ་སུ་ཀེ་ཡེ་ཤཾ་ཀ་པ་ལ་ནཱ་ག་རཱ་ཛ་ཕུཿཧཱུྃ་ཕཊ། རླུང་དུག་ངོས་ཟིན་པའི་ཚེ། ཏྲི་ཤུ་ལ་ལ་སྦྲུལ་སེར་པོ་གཉིས་ཁ་སྤྲོད་བྱས་ཏེ་བཟླས་པ་བྱའོ།། ཡང་སྙིང་པོའི་རྗེས་ལ་ཨོཾ་ཕུཿཨཱ་ནནྟ་ཡེ་ཨུ་ལི་ཀ་ནཱ་ག་རཱ་ཛ་ཕུཿཧཱུྃ་ཕཊ། ཚ་ཞིང་གདུང་བ་མེའི་དུག་གིས་ཟིན་པའི་ཚེ། ཏྲི་ཤུ་ལ་ལ་སྦྲུལ་དཀར་པོ་གཉིས་ཁ་སྤྲོད་བྱས་ལ་ཆུའི་སྔགས་བཟླའོ། །ཡང་སྙིང་པོའི་རྗེས་ལ། ཨོཾ་ཕུཿཔདྨ་ཡེ་ཏཀྵ་ཀ་ཡེ་ནཱ་ག་རཱ་ཛ་ཕུཿཧཱུྃ་ཕཊ། སའི་དུག་གིས་ཟིན་པའི་ཚེ་མེའི་སྔགས་བཟླས་ཏེ། ཏྲི་ཤུ་ལ་ལ་སྦྲུལ་དམར་པོ་གཉིས་ཁ་སྤྲོད་དུ་བྱས་ཏེ་འབྱུང་བ་མེ་བཟླས། ཡང་སྙིང་པོའི་རྗེས་ལ། ཨོཾ་ཕུཿམ་ཧཱ་པདྨ་ཡེ་ཀར་ཀོ་ཊ་ཡེ་ནཱ་ག་རཱ་ཛ་ཕུཿཧཱུྃ་ཕཊ། ཆུའི་དུག་གིས་ཟིན་པའི་ཚེ་ཏྲི་ཤུ་ལ་ལ་སྦྲུལ་སྔོ་ནག་གཉིས་ཁ་སྤྲོད་དུ་བྱས་ཏེ་འབྱུང་བ་རླུང་བཟླའོ ༑༑ དེ་ཡང་དང་པོ་ནས་དུག་ངོས་ཟིན་ན་ཡང་གཉེན་པོའི་སྔགས་བཟླ་ཤིང༌། ཕྱིས་ཆུ་བདག་གི་སྙིང་པོས། དུག་ངོས་ཟིན་ན་ཡང་གཉེན་པོའི་སྔགས་ཀྱིས་ངེས་པར་འཚོ་བར་འགྱུར་རོ། །ཀླུ་རིགས་བཞིའི་གཉེན་པོ་སོ་སོར་བཟླས་ཀྱང་མི་སོས་པ་དེའི་ཚེ། ཀླུ་དང་རྒྱལ་པོ་མ་ཕྲལ་བའི་སྐྱོན་ཡིན་ཏེ་དབྲལ་བ་ནི། བག་ཟན་ལ་ཀླུ་ཕལ་པ་རིགས་བཞིའི་གཟུགས་བྱས་ལ་དེ་ནས་རྙེད་ན་མི་ལྤགས།

མ་རྙེད་ན་ཤོག་བུ་ལ་རྒྱལ་པོའི་གཟུགས་རིད་པ་སྐྲ་འཛིངས་པ། ཡན་ལག་ཐམས་ཅད་ཕྲ་བ་གཅིག་བྲིས་ལ། དེའི་སྙིག་ཁར་བྷ་ག་ཝན་དང༌། ཆུ་བདག་གི་སྙིང་པོའི་གཤམ་དུ་རྒྱལ་པོ་ངོ་ཤེས་ན་དེ་རང་གི་མིང་གཞུག་མི་ཤེས་ན་རཱ་ཛ་མཱ་ར་ཡ་ཧཱུྃ་ཕཊ། ཅེས་པ་བྲིས་ལ་བཞག གཞན་ཡང་འབྱུང་པོའི་བླ་ཤིང་ཡིན་པས་གླང་མ་མགོ་རྩ་མ་ནོར་བར་བྱས་ལ། རྩ་བ་ཕྲ་མོར་ལེགས་པར་བཞོགས་པར་བྱས་པ་ལ། མིའི་ཚིལ་བུ་དུམ་བུ་རེ་གཟུགས། རྩེ་མོ་བཀས་ལ་མི་ལྤགས་ལ་རྒྱལ་པོའི་གཟུགས་ཆུང་ངུ་བྲིས་ལ་མགོ་ཐུར་དུ་བསྟན་པ་དེ་གླང་མའི་རྩེ་མོ་བཀས་པ་དེའི་བར་དུ་གཟུགས་སོ ༑ ༑ སྐམ་ཐུན་ནི་ཁྲག་སྣ་ཚོགས་དང་ཡུངས་དཀར་དང་ཡུངས་ནག གཤེར་ཐུན་ནི་གླང་མའམ། མཁན་པའི་ཁུ་བ་དང་ཁྱིའི་དྲི་མ་ལ་སོགས་པ་མི་གཙང་བའི་རྫས་རྣམས་ཀྱི་ཁུ་བ་དང༌། ཁྲག་དང་དུག་ལ་སོགས་པ་སྣ་ཚོགས་པའོ། །དེ་ནས་མར་ངོའི་ཉི་མ་དང་པོ་ནས་བཟུང་སྟེ། ཐུན་གསུམ་མམ་བཞིར་འཇིག་རྟེན་མགོན་པོ་སྐུ་མདོག་ནག་པོ་སྒྲུབ་ཐབས་ནས་འབྱུང་བ་བཞིན་བསྐྱེད་ལ། ཉི་མ་གསུམ་དུ་ཀླུའི་གཟུགས་བརྙན་ལ་བསྐོར་ཞིང༌། རྒྱལ་པོའི་གཟུགས་ལ་བྲབ་ཅིང་ཀླུ་དང་རྒྱལ་པོ་དབྱེ་བའམ། ཉི་མ་གཅིག་གིས་ཀྱང་ལས་འགྲུབ་པར་འགྱུར་རོ། །དེ་ནས་ཀླུའི་རྟེན་ལ་པུ་ཙ་བྱས་ལ་ཀླུ་གནས་པའི་མཚེའུ་ལ་སོགས་པར་བསྐྱལ་ལོ། །དེ་ནས་རྒྱལ་པོའི་གཟུགས་བརྙན་དེ་དྲག་པོའི་སྦྱིན་སྲེག་གིས་ཚར་གཅད་པ་ནི། དང་པོར་རོ་བསྲེགས་པའི་སའི་རྡོ་ལས་བྱས་པའི་སྒྱེད་པུ་གསུམ་གཟུགས་དེར་ཚེར་མ་ཅན་གྱི་ཤིང་བརྩིགས་ལ། སྟེང་དུ་སླ་ང་བཙུགས་ཏེ་རང་གི་གཡོན་དུ་མཆོད་པ་ལྔ་བཤམ ༑ གཡས་སུ་གཏོར་མ་བཤམ། མདུན་དུ་སྔར་གྱི་ལིང་ག་ཆེ་ཆུང་རྣམས་དང་དུག་ལ་སོགས་པ་གདུག་པ་ཅན་གྱི་རྫས་བཞག དེ་ནས་སྲོད་ཐུན་དང་པོ་ནས་སེང་གེ་སྒྲ་ནག་པོའི་རྣལ་འབྱོར་གསལ་བར་བྱས་ལ། བཟླས་པ་ཡང་ཅི་ནུས་བྱ ༑ དེ་ནས་མཚན་ཕྱེད་ཀྱི་དུས་སུ་མེ་སྦར་ལ་སླ་ངར་བསྲེག་གོ །དེ་ནས་བདག་གི་སྙིང་ཁའི་ཧྲཱིཿཡིག་འཇིག་རྟེན་མགོན་པོའི་སྤྲུལ་པ་ཞགས་པ་དང༌།

ལྕགས་ཀྱུ་ལ་སོགས་པ་ཐོགས་པ་དཔག་ཏུ་མེད་པ་སྤྲོས་ལ། བསྒྲུབ་བྱ་གནོད་བྱེད་རྒྱལ་པོ་དེ་ཞགས་པས་མགྲིན་པ་བཅིངས། ལྕགས་ཀྱུ་སྙིང་ཕུག་པ་ལ་སོགས་པས་བཀུག་ནས་ལིང་ག་ཆེ་ཆུང་རྣམས་ལ་དགུག་གཞུག་བྱ། ངག་ཏུ་ལྷག་པའི་ལྷ་དང་ཆུ་བདག་གི་སྙིང་པོ་གཉིས་ཀྱི་མཐར་གནོད་བྱེད་རྒྱལ་པོ་ཨ་ཀརྵ་ཡ་ཛཿཛཿཞེས་བརྗོད་དོ། །དེ་ནས་སྙིང་པོ་གཉིས་ཀྱི་མཐར་མཱ་ར་ཡ་ཕཊ་བཏགས་ལ་ལིངྒ་མཚོན་རྣོན་པོས་གཏུབས་ལ་ཐུན་རྫས་དང་བསྲེས་ལ་བཞག་གོ །དེ་ནས་སླ་ངའི་ནང་དུ་བྷ་ག་ཝན་སྐུ་མདོག་ནག་པོ་སྐད་ཅིག་མས་བསྐྱེད་ལ་ཞལ་གདངས་པར་བསམས་ལ ༑ དང་པོར་ལས་ཀྱི་ཤམ་བུ་དང་བཅས་པའི་སྔགས་བརྗོད་དེ་གླང་མའི་ལིངྒ་ཆུང་ངུ་བསྲེག་གོ །དེ་ནས་སྔགས་དེ་ཉིད་ཀྱིས་ཐུན་རྫས་རྣམས་གླང་མའི་ལིང་ག་ལ་བྲབ་ཅིང་བསྲེག དེ་བཞིན་དུ་ལིང་ག་རེ་རེ་དང༌། ཐུན་རྫས་རེ་རེ་སྤེལ་གྱིན་བསྲེག་གོ །སྔགས་ནི་ཡིག་སྣ་ཕྱི་མ་ལས་ཤེས་སོ། །རྫས་རྣམས་ཟད་ཟད་ཀྱི་བར་དུ་བསྲེག་ག །ཐམས་ཅད་ལ་ཡང་རྒྱལ་པོའི་ཤ་དང་ཁྲག་དང་རུས་པ་ལ་སོགས་པ་སླ་ངའི་བཅོམ་ལྡན་འདས་ཀྱིས་གསོལ་བར་བསམ་ཞིང་བསྲེག་ག །དང་པོ་དང་ཐ་མ་གཉིས་ཀར་ཐུགས་རྗེ་ཆེན་པོ་ལ་མཆོད་པ་ལྔས་མཆོད། བསྟོད་པ་གང་རུང་གིས་བསྟོད་པར་བྱའོ། །མཐར་ཀླུ་ཡིས་གཙོ་བྱས་པའི་འགྲོ་བ་རིགས་དྲུགདམ་ཚིག་ཅན་ལ་གཏོར་མ་བྱིན་ལ། ཐབ་ཀྱི་བཅོམ་ལྡན་འདས་ཀྱང་བདག་ཉིད་ལ་བསྡུ། རང་ཉིད་ཀྱི་ཡེ་ཤེས་པ་གཤེགས་སུ་གསོལ་ནས། གནས་བསྲུང་བ་ཡང་དང་ཡང་དུ་བྱ་བ་གལ་ཆེའོ། །བླ་མ་གུང་ཐང་པ་བདེ་མཆོག་གི་གོ་ཆ་ཆེ་ཆུང་ཡང་མཛད་དོ་གསུང་ངོ༌། །དེའི་ཉིན་པར་ནས་བཟུང་ནས་འཇིག་རྟེན་དབང་ཕྱུག་སྐུ་མདོག་དཀར་པོར་བསྒྱུར་ལ། ལས་ཀྱི་མཐའ་ཞི་བས་བསྡུས་ཏེ་གདོན་དགྲོལ་བྱ། དེ་མ་གྲུབ་ན་ཀླུའི་གཏོར་མ་མང་དུ་བཏང་ངོ༌། །དེ་ནས་གྲུབ་པ་བརྟན་པར་བྱ་བའི་ཕྱིར་སྲུང་བའི་འཁོར་ལོ་གདགས་སོ།། །།ས་མཱཔྟ། །འདི་ས་སྐྱའི་དཔེ་མཛོད་ཀྱི་བཀའ་འབུམ་གསེར་བྲིས་མའི་པོད

༼ ག ༽ པ་ལས་བཤུས་པའོ།། །། ༄༅། །ཨོ་ལ་པ་ཏིའི་མན་ངག་དང་བསྡུས་དོན་བཞུགས་སོ། །༄༅། །ཨོ་ལ་པ་ཏིའི་མན་ངག་དང་བསྡུས་དོན། བླ་མ་དམ་པ་ལ་ཕྱག་འཚལ་ལོ། །ཨོ་ལ་པ་ཏིའི་རིམ་པ་བཞི་པའི་བརྗོད་བྱའི་དོན་དང་རྗོད་བྱེད་ཀྱི་སྒྲ་གཉིས་ལས། བརྗོད་བྱའི་དོན་ནི་རྒྱུད་གསུམ་ཀའང་ཐུན་མོང་ཡིན་པས་རིམ་པ་བཞིར་བསྡུས་ལ། རྗོད་བྱེད་ཀྱི་སྒྲ་ནི་རྣམ་པ་གཉིས་དང་སྦྱར་ཏེ་བཤད་པ་ལས། གསང་སྔགས་ཐེག་པ་ཆེན་པོ་རྣལ་འབྱོར་བླ་ན་མེད་པའི་སྒྲ་དང་སྦྱར་ཏེ་རྒྱས་པར་བཤད་པ་དང༌། ཕར་ཕྱིན་པའི་ཐེག་པའི་རྣལ་འབྱོར་བདེན་པ་བཞི་སྟོན་པར་བྱེད་པའི་རྗོད་བྱེད་ཀྱི་སྒྲ་དང་སྦྱར་ཏེ་བསྡུས་ཏེ་བསྟན་པའོ། །དེ་ལས་དང་པོའི་དབང་དུ་བྱས་ན། ཧེ་བཛྲའི་གླེང་གཞིའི་རྗོད་བྱེད་ཨེ་བཾ་ལ་སོགས་པ་ཡི་གེ་སུམ་ཅུ་རྩ་བདུན་དང༌། སམྦྷ་རའི་རྗོད་བྱེད་ཀྱི་གཙོ་བོ་གནས་ལ་སོགས་པ་བཅུས་བསྡུས་ཏེ་བསྟན་པ་དང༌། ཡུལ་ཉི་ཤུ་རྩ་བཞིའི་མིང་གིས་གསལ་བར་བསྟན་པ་དང༌། དེ་ལྟར་རྗོད་བྱེད་གཉིས་ཀྱིས་བརྗོད་བྱའི་རིམ་པ་བཞི་བསྟན་ཞེས་བྱ་བ་སྤྱིར་གསུང་ཡང་ ༑ ཧེ་བཛྲའི་གླེང་གཞི་དང་རིམ་པ་བཞིན་སྦྱར་ན། ཨེ་བཾ་མ་ཡ་བཞིས་རྒྱུད་ཀྱི་རིམ་པ་འཁོར་ལོ་བཞི། ཡང་ཨེ་བཾ་གཉིས་ལྡབས་ཏེ་བཏགས་པའི་ཡི་གེར་མིང་ཐོབ་པ་དེས་རྩ་གཉིས་བསྟན་ཏེ། དེ་ལྟར་རྒྱུད་ཀྱི་རིམ་པའོ། །མ་ཡ་གཉིས་ལྡབས་པས་བཏགས་པའི་ཡི་གེ་སྔགས་ཀྱི་རིམ་པ་བསྟན། སྲུ་ཏས་ནི་ཡེ་ཤེས་ཀྱི་རིམ་པ་དགའ་བ་བཞི་བསྟན། ཨེ་ཀ་སྨིན་གྱིས་ནི་རླུང་སེམས་དབུ་མར་འདུས་པ་སྐུ་དང་ཡེ་ཤེས་ཟུང་དུ་འཇུག་པ་འབྲས་བུ་གསང་བའི་རིམ་པ་བསྟན་ཏོ། །བྷ་ག་ཝན་ནས་བི་ཛ་ཧ་རའི་བར་གྱིས་གསང་བའི་རིམ་པ་ཡོན་ཏན་གྱི་ཁྱད་པར་བསྟན་ཏོ། ། དེ་ལ་ཐོག་མར་རྒྱུད་ཀྱི་རིམ་པ་གཏན་ལ་དབབ་པའི་དབང་དུ་བྱས་ནས་དོན་འདི་ཡིན་ཏེ། རྟེན་དང་བརྟེན་པའི་ལུས་ཀྱི་དཀྱིལ་འཁོར་སྦོམ་པ་དང་ཕྲ་བ་གཏན་ལ་དབབ་པ་དང༌། བྱང་ཆུབ་སེམས་ཀྱི་དཀྱིལ་འཁོར་གཏན་ལ་དབབ་པ་དང༌།

སྐྱེ་མཆེད་ཀྱི་རྒྱུ་རླུང་གཏན་ལ་དབབ་པའོ། །དང་པོ་ལ་ཡང་རྣམ་པ་གསུམ་སྟེ། ཕུང་པོ་ལྔ་སྦོམ་པོའི་ལྷ་ལ་འཁོར་ལོ་བཞི་དང་རྩ་གཉིས་ཇི་ལྟར་གནས་པའི་དབང་དུ་བྱས་ནས་ཇི་སྙེད་ཡོད་པའི་ཆོས་ཇི་ལྟ་བ་བཞིན་དུ་གཏན་ལ་དབབ་པ་དང༌། འཁོར་ལོ་བདེ་མཆོག་གི་ཞིང་སྐྱེས་ཀྱི་ཡུལ་དང་ལྷ་རྣམས་རང་གི་ལུས་ལ་ཇི་ལྟ་བ་བཞིན་དུ་གཏན་ལ་དབབ་པ་དང༌། བྱ་བ་ལ་སོགས་པ་དམན་པའི་རྒྱུད་རྣམས་ཀྱི་ཐབས་བཟླས་བརྗོད་དང་དཀའ་ཐུབ་བྱ་བ་སོགས་པ་རྣམས་ཇི་ལྟ་བ་བཞིན་དུ་བདག་ཉིད་ཀྱི་དཀྱིལ་འཁོར་གསུམ་གཏན་ལ་དབབ་པར་བྱ་བའོ། །དང་པོ་ལ་ཡང་ཆོས་རྣམ་པ་གསུམ་དུ་གཏན་ལ་དབབ་སྟེ། གཏན་ལ་དབབ་པའི་གཞི་འཁོར་ལོ་བཞི་དང་རྩ་གཉིས་བསྟན་པ་དང༌། གཏན་ལ་དབབ་པའི་ཆོས་བཞི་པོ་ཐམས་ཅད་དང༌། གཏན་ལ་དབབ་པའི་དོན་སྔགས་ཀྱི་རིམ་པའི་རྟེན་དུ་དམིགས་ཡུལ་དུ་བྱས་པའོ། །དེ་ལ་དང་པོ་འཁོར་ལོ་བཞི་ལ་ཡང་གསུམ་གསུམ་སྟེ། མིང་དང༌། གནས་དང༌། ཡི་གེ་ཇི་ལྟར་དགོད་པའོ། །དེ་ལ་སྤྲུལ་པ་ཞེས་བྱ་བ་ལ་སོགས་པའི་གནས་ནི་ལྟེ་བ་ལ་སོགས་པའོ། །ཡི་གེ་དགོད་པ་ནི་ལྟེ་བ་སྟེ་ནང་སྐོར་གྱི་བརྒྱད་ལ་ཨ་ཀ་ལ་སོགས་པའོ། །ཕྱི་སྐོར་གྱི་ལྔ་བཅུ་རྩ་དྲུག་ལ་ཨཱ་ལི་དང་ཀཱ་ལི་ལྔ་བཅུ་ཐམ་པའི་སྟེང་དུ་རིང་པོ་དྲུག་བསྣན་པ་ཡིན་པ་ལས། ལྔ་བཅུ་པོ་ནི་འདིར་མ་སྨོས་ལ་ཨཱ་ཨཱི་ཞེས་བྱ་བ་ལ་སོགས་པ་དྲུག་གཞུང་དུ་བཀོད་དོ། །སྙིང་ཁའི་ཡི་གེ་ནི་ཧེ་བཛྲའི་གཞུང་དང་མཐུན་པར་ཨོཾ་དང་ཏྲཾ་ལ་སོགས་པའོ། །མགྲིན་པའི་ནང་སྐོར་གྱི་བཞི་ལ་ཨ་ཨི་ཨུ་ཨེ་ཐུང་ངུ་བཞིའོ། །ཕྱི་སྐོར་གྱི་བཅུ་གཉིས་ལ་ནི་དབྱངས་མ་ནིང་དང་བྲལ་བའོ། །སྤྱི་བོ་ལ་ནི་ཨཱ་ལི་བཅུ་དྲུག་གཡས་སྐོར་གཡོན་སྐོར་དུ་ཡིག་འབྲུ་གོང་མ་རྣམས་ནི་གཡས་སྐོར་དུ་བཞེད་དོ། །དེ་ལ་གཏན་ལ་དབབ་པའི་ཆོས་ནི་བཞི་ཚན་དུ་གཏན་ལ་དབབ་པ་དང༌། ཡང་གསུམ་དུ་གཏན་ལ་དབབ་པ་དང༌། གཉིས་སུ་གཏན་ལ་དབབ་པ་དང༌། ལྔ་ཚན་དང༌། དྲུག་ཚན་དང༌།

བཅུ་ཚན་དུ་གཏན་ལ་དབབ་པའོ། །བཞི་ཚན་ནི་སྤྱིར་བཞི་ཚན་བཅོ་བརྒྱད་ཡོད་པ་ལས་འདིར་ནི་བཅུ་གསུམ་བསྟན་ཏེ། ཨེ་བཾ་མ་ཡ་ཡི་གེ་འབྲུ་བཞི་དང༌། ཧེ་བཛྲ་ལས་བྱུང་བའི་ཕྱག་རྒྱ་བཞི་དང༌། འདུས་པ་ལས་བྱུང་བའི་སྦྱོར་བ་བཞི་དང༌། ཡང་དེ་ཉིད་ལས་བྱུང་བའི་ཡན་ལག་བཞི་དང༌། ཡང་ཧེ་བཛྲ་ལས་བྱུང་བའི་བདེན་པ་བཞི་དང༌། སྡེ་པ་བཞི་དང༌། མཁའ་འགྲོ་ལས་བྱུང་བའི་དབྱེ་བ་བཞི་དང༌། བཟང་པོ་བཞི་དང༌། ཡང་ཧེ་བཛྲ་ལས་བྱུང་བའི་དབང་བཞི་དང༌། སྐད་ཅིག་མ་བཞི་དང་འབྲས་བུ་ད༷ང༌། ཡང་བདེན་པ་བཞི་དང༌། གནས་བརྟན་ཞེས་བྱ་བ་ལ་སོགས་པ་བཞི་དང༌། ཡང་ཧེ་བཛྲ་ལས་བྱུང་བའི་དེ་ཁོ་ན་ཉིད་བཞི་སྟེ། གཅིག་དེ་ལྟར་ན་བཞི་ཚན་བཅུ་གསུམ་མོ། །དེ་ལྟ་བུ་ཇི་སྙེད་ཡོད་པའི་ཆོས་ཐམས་ཅད་ཡོན་ཏན་གྱི་ཆ་ཤས་ཀྱིས་འཁོར་ལོ་བཞི་པོ་ཉིད་ལ་ལྡན་པར་གཏན་ལ་དབབ་པའོ། །གསུམ་དུ་གཏན་ལ་དབབ་པ་ནི་འདུས་པ་དང༌། སཾ་པུ་ཊི་ལ་སོགས་པ་ལས་ཏིང་ངེ་འཛིན་གསུམ ༑ ལས་གསུམ། དཀྱིལ་འཁོར་གསུམ། སྐུ་གསུམ་དུ་གཏན་ལ་ཕབ་པ་ཡང་བདེ་ཆེན་མ་ཡིན་པའི་འཁོར་ལོ་འོག་མ་གསུམ་ལ་སྦྱར་བར་བཞེད་དོ། །གསུམ་དུ་སྦྱར་བའི་ཕྱོགས་འདི་ནི་ལུས་ཀྱི་དཀྱིལ་འཁོར་ལ་གཏན་ལ་དབབ་པར་མ་ཟད་བྱང་ཆུབ་སེམས་དང་རླུང་ལ་ཡང་སྦྱར་བར་ཤེས་པར་བྱའོ་གསུང་ངོ༌། །གཉིས་སུ་སྦྱར་བ་ནི་ཀུན་ཏུ་སྤྱོད་པ་ལ་སོགས་པ་ལས་གྲགས་པའི་དབང་དུ་བྱས་ནས་ཡི་གེའི་བརྡ་ཨེ་བཾ་གཉིས་དང༌། དོན་ཐབས་ཤེས་རབ་གཉིས་དང༌། དབུགས་དབྱུང་རྔུབ་གཉིས་དང༌། དམིགས་པ་དང་བཅས་པ་དང༌། དམིགས་པ་མེད་པའི་ཤེས་རབ་ཅེས་བྱ་བ་དང་སྦྱར་ཏེ། དོན་རྩ་གཉིས་སོ། །དེ་ལ་གཉིས་ནི་ནང་ན་གནས་པའི་དབང་དུ་བྱས་ནས་ནི་ལ་ལ་ན་དང༌། ར་ས་ན་གཉིས་ཡིན་ལ། ཕྱི་རོལ་དུ་ནི་ར་ས་ན་སྨིན་མཚམས་གནད་ཀྱི་སྒོ་ཞེས་བྱ་བར་ཡང་འགྱུར་ཞིང་སྣ་བུག་གཡས་པ་ནས་རླུང་འབྱིན་པར་བྱེད་དོ། །ལ་ལ་ན་ནི་ཕྱི་རོལ་དུ་སྤྱི་གཙུག་གསེར་གྱི་སྒོ་ཞེས་བྱ་བ་ཕྱེ་ནས་སྣ་བུག་གཡོན་པ་ནས་གཙོ་བོར་རླུང་སྡུད་པར་བྱེད་དོ།

།འོག་ཏུ་ནི་རྩ་གཉིས་པོ་འདི་ལྟེ་བའི་གནས་སུ་འཛོམ་ཞིང་མར་གསང་བའི་གནས་སུ་སོང་བ་ལས་རོ་མས་ནི་བཤང་བ་འཕེན་པར་བྱེད། རྐྱང་མས་ནི་གཅི་བ་འཕེན་པར་བྱེད་དོ ༑༑ བྱང་ཆུབ་ཀྱི་སེམས་ཀྱི་ལས་ནི་གཡས་པས་ཉི་མ་འཛིན་པར་བྱེད་ཅིང་གཡོན་པས་ཟླ་བ་བྱང་ཆུབ་ཀྱི་སེམས་འཛིན་པར་བྱེད་དོ། །རྩ་དེ་གཉིས་ཀུན་འདར་གྱི་གནས་སུ་མཐུ་འཛོམ་པ་ལས་ནི་དྲག་པོའི་ཡི་གེ་ཀྵ་གནས་པར་བཞེད་དོ། །འདི་ལ་རླུང་གནད་དུ་བསྣུན་ན་ནི་དྲོད་བསྐྱེད་པར་བྱེད་དོ། །དེའི་འོག་ལ་ནི་ཕཊ་དམར་ནག་གམ་ལྗང་ཁུ་ཡོད་པར་བཞེད་དོ། །འདི་ཡང་རྩ་གཉིས་ཀྱི་ཁོངས་སུ་བསྡུའོ ༑ ༑ དེ་དག་གིས་ནི་འཁོར་ལོ་བཞི་ལ་གནས་པའི་དོན་ཕལ་ཆེར་བཤད་དོ།། ཞིབ་ཏུ་ནི་གཞུང་ཉིད་དུ་བཤད་དོ། །བྱང་ཆུབ་ཀྱི་སེམས་ནི་བདུད་རྩི་ལྔ། འབྱུང་བ་བཞིའི་ངོ་བོ་ཡིན་པ་ལས་བདུད་རྩི་ལྔ་ནི་འོག་ནས་ཕུང་པོ་ལྔའི་མིང་གིས་བསྟན་ལ ༑ འབྱུང་བ་བཞི་ནི་ས་ལ་སོགས་པའི་མིང་གིས་བསྟན་ཏོ། །དེ་ལྟ་བུའི་ཁམས་ཀྱང་ཐིག་ལེ་ཞེས་བྱ་བས་བསྡུས་པ་དང༌། དེ་ལ་བརྟེན་པའི་བདེ་བ་དང༌། མི་རྟོག་པ་སྟེ། རྣམ་པ་གསུམ་ཀ་ཡང་བྱང་ཆུབ་ཀྱི་སེམས་ཀྱི་ཁོངས་སུ་བསྡུ་ལ། ཏིང་ངེ་འཛིན་ཞེས་བྱ་བ་ལ་སོགས་པ་སྔ་མའི་མིང་དང་ཡང་སྦྱར་རོ། །རླུང་གཏན་ལ་ཕབ་པའི་དབང་དུ་བྱས་ན་སྦྱོར་བ་བཞི་ནི་རླུང་ཡིན་ཏེ་ས་རླུང་ལ་སོགས་པའོ།། འདི་དག་གི་ཁ་དོག་དང་ཚད་ལ་སོགས་པ་ནི་མང་གྱིས་དོགས་ནས་འདིར་མ་ བཀོད་དོ། །ཡང་རླུང་གི་རང་བཞིན་ནི་འཇུག་པ་དང༌། གནས་པ་དང༌། ལྡང་བ་དང་གསུམ་ཡིན་པ་དང༌། སོ་སོར་སྦྱོར་བ་ལ་སོགས་པའི་མིང་གིས་ཀྱང་གདགས་སོ ༑ ༑ དེ་ལྟར་ན་གསུམ་ཚན་དུ་བསྡུ་བ་ནི་རྩ་དང༌། རླུང་དང་བྱང་ཆུབ་ཀྱི་སེམས་གསུམ་ཀ་ལ་མིང་ཐོབ་པ་ཡིན་ནོ། །གཞུང་ལས་ནི་རྒྱུད་གཞུང་གཙོ་བོའི་དབང་དུ་བྱས་ནས་འཁྲུགས་སུ་སྟོན་ཀྱང་བླ་མ་དམ་པའི་གདམས་ངག་གིས་སམ་བནྡ་ད་ཞེས་བྱ་བ་དང༌། རི་ཐི་ཞེས་བྱ་བ་འབྲེལ་བ་ཅན་གྱི་དབང་དུ་བྱས་ནས་ཕྱོགས་གཅིག་ཏུ་བསྡེབས་པ་ཡིན་ནོ།

།དེ་ལྟ་བུའི་རྒྱུད་ཀྱི་རིམ་པ་ཐམས་ཅད་ཀྱང་ཐོས་བསམ་གྱིས་གཏན་ལ་དབབ་པར་བྱ་བ་ཡིན་པས། ཇི་སྙེད་ཡོད་པའི་ཆོས་ཐམས་ཅད་ཇི་ལྟ་བ་བཞིན་དུ་རང་གི་སྐུ་གསུང་ཐུགས་རྡོ་རྗེ་ལ་ནང་དུ་གཏན་ལ་ཕབ་ལ། ཕྱི་རོལ་ན་ཤེས་བྱ་མེད་པར་སྒྲོ་འདོགས་བཅད་པར་བྱའོ། །དེ་ལྟ་བུའི་དོན་རྣམས་གཞུང་དང་ཟུར་ཙམ་སྦྱར་ན་ཨེ་བཾ་མ་ཡ་བཞིས་མདོར་བསྟན། ཨེ་ལས་ཀྱི་ཕྱག་རྒྱ་ལ་སོགས་པས་རྒྱས་པར་བཤད། སྤྲུལ་པའི་འཁོར་ལོ་ཞེས་བྱ་བ་ལ་སོགས་པས་རབ་ཏུ་རྒྱས་པར་བཤད་པར་གསུང་ངོ༌། །ཚིག་དོན་ནི་གཞུང་དུ་བརྟག་པར་བྱ་སྟེ། གཞུང་མང་གྱིས་དོགས་པས་འདིར་མ་བཀོད་དོ།། །།ད་ནི་སྲུབ་པ་དང་སྲུབ་པར་བྱེད་ཅེས་བྱ་བ་ལ་སོགས་པའི་ཚིག་རྣམས་ཀྱི་ལམ་སྔགས་དང༌། ཡེ་ཤེས་དང༌། འབྲས་བུ་གསང་བའི་རིམ་པ་སྟོན་པ་ལས། དེ་ལ་ཐོག་མར་སྔགས་ཀྱི་རིམ་པའི་མངོན་པར་རྟོགས་པའི་རིམ་པ་གཞུང་ཚིག་དང་སྦྱར་ཏེ་རྟོགས་པར་བྱས་ན་དང་པོར་བསྐྱེད་པའི་རིམ་པ་འདུས་པ་ལ་སོགས་པའི་ལྷའི་རྣལ་འབྱོར་རམ། མའི་རྒྱུད་གང་ཡང་རུང་བའི་ལྷའི་རྣལ་འབྱོར་སྔོན་དུ་སོང་བས་སྣ་བུག་གཡས་པའི་རླུང་གིས་དཀྱིལ་འཁོར་གྱི་ལྷ་རྣམས་སྣ་བུག་གཡོན་ནས་བསྡུས་ལ། ཡང་སྣ་བུག་གཡས་པའི་འོད་ཀྱིས་ཕག་མོ་ལ་སོགས་པའི་ཡུམ་ལ་ཕོག་པས་ཡུམ་འོད་ཟེར་གྱི་རྣམ་པར་བྱས་ལ་སྣ་གཡོན་ནས་ཞུགས་ཏེ་རྩ་ལ་ལ་ནའི་ལམ་ནས་དྲངས་ལ་ལྟེ་བའི་ཨཾ་ལ་བསྟིམ་མོ། །ཨཾ་གི་འོད་ཀྱིས་སྤྲུལ་པའི་འཁོར་ལོ་གསལ་གདབ། འཁོར་ལོ་དེའི་འོད་ཀྱིས་གོང་མ་རྣམས་རིམ་གྱིས་གདབ་བོ། །དེ་ནས་རྩ་གཉིས་ཀྱང་གསལ་བཏབ་ལ། ཐབས་ཀྱི་ཡི་གེ་ཨཱ་ལི་ཀཱ་ལིས་རྩ་གཉིས་ཀྱི་སྒོ་དགག་པ་དཔྱིད་ཀྱི་ཐིག་ལེ་ལྟར་བྱས་པའམ། མ་བྱས་ཀྱང་རུང་སྟེ། རྟེན་དམིགས་ཡུལ་གསལ་གདབ་བོ། །དེ་ནས་སྔགས་ཀྱི་རིམ་པ་དངོས་ལ་གསུམ་ལས་དང་པོ་རེ་ཞིག་རླུང་དང་འགྲོགས་ཏེ་སེམས་སྦྱང་བ་ནི་ལྟེ་བའི་ཨཾ་ལས་འོད་དམར་པོ་བྱུང་ནས་རྩ་གཡས་ཀྱི་ར་ས་ན་ནས་ཞུགས་ཏེ་ཡིག་འབྲུ་བཀོད་ནས་འདྲེ་ཞིང་འདྲེ་བའམ།

དེ་མེད་ན་རྩ་སྦུབས་སྟོང་པ་ནས་སྙིང་ཁ་ལ་སོགས་པ་འཁོར་ལོ་རྣམས་ཀྱི་གནས་སུ་ལན་རེ་འདུ། ཡང་བྱེ་ཞིང་ར་ས་ན་ཉིད་ནས་འགྲོ། དེ་ལྟར་སྤྱི་གཙུག་ཏུ་སོང་ནས་ཡང་འཇུག་པའི་རླུང་དང་འགྲོགས་ཏེ། སྟེང་གི་ལ་ལ་ན་ནས་མར་ཁ་དོག་དཀར་པའི་གཟུགས་ཀྱིས་འོང་བར་གསལ་གདབ། འཁོར་ལོའི་ལྟེ་བ་རྣམས་ན་ཡང་འདྲེ་ཞིང་ཡང་བྱེ་ལ་མཐར་ལྟེ་བའི་ཨཾ་ཉིད་ལ་ཐིམ། ཡང་གཡས་ནས་སྔ་མ་བཞིན་བཏང༌། སྤྱི་གཙུག་ནས་བཟུང་སྟེ་གཡོན་དུ་འཁོར། སྤྱིར་ཡང་ལྟེ་བར་ཐིམ་པའི་བར་དུ་དེ་ལྟར་འཁོར་ཞིང་རྩ་གཉིས་དང་རྩ་ཡིག་རྣམས་གསལ་གདབ་པ་ལ་ཡུན་རིང་དུ་བསླབ། དེ་ལྟར་གསལ་བ་དང༌། གཡོན་དུ་འཁོར་བའི་རྗེས་ལ་རླུང་ལྟེ་བའི་ཨཾ་ལ་བསྟིམ་པའམ། འོག་གི་ཀྵ་ལྗང་ཁུ་ལ་བསྟིམ

༑ སྟེང་རླུང་ཐུབ་ཚད་དུ་མནན་ཞིང་འོག་གི་རླུང་བསྐུམ་མོ། །སྟེང་འོག་གི་རླུང་གཉིས་ཀ་དང༌། ཡང་རྩ་གཡས་གཡོན་གཉིས་ལས་འབྱུང་བས་སྲུབ་པ་དང༌། བསྲུབ་པའི་ཡན་ལག་སྦྱོར་ཞེས་པའི་དོན་ཡིན་ནོ། །དེ་བས་ན་ལས་ཀྱི་རླུང་ནི་རྩ་གཉིས་ཏེ་འོག་གི་རླུང་ཡིན་ལ། ཡེ་ཤེས་ཀྱི་མེ་ནི་ལྟེ་བའི་འོག་གི་ཀྵ་ལས་འབར་བའོ ༑ ༑ དེ་ལྟར་ན་ཐུན་ཆུང་བཞིའི་གྲངས་མང་དུ་བསྒོམས་པས་འབྱུང་བ་ལྔའི་རླུང་རྣམས་ཀྵའི་གནས་ནས་ཞུགས་ཏེ་ལྟེ་བའི་ཨཾ་ལ་གནད་དུ་བསྣུན་པས་ཕྱིར་ལུས་འཕར་ཞིང་གཡོ་དྲོད་སྐྱེའོ། །ནང་དུ་རྟགས་ལྔ་འབྱུང་བ་ནི་གཞུང་ལས་དུ་བར་འཐུལ་ཞེས་བྱ་བ་ལ་སོགས་པ་ཡིན་ཏེ། སའི་རླུང་ཞུགས་པ་ལས་ནི་དུ་བ། ཆུ་ལས་སྨིག་རྒྱུ། མེ་ལས་སྲིན་བུ་མེ་ཁྱེར། རླུང་ལས་མར་མེ་ཉེ་བར་འབར་བ། ནམ་མཁའ་ལ་ཐིམ་པ་ལས་ནི་མེ་མགྲིན་པའི་བར་དུ་འབར་བ་ལས་སྤྲིན་མེད་ནམ་མཁའ་སྟེ། ཨཾ་ངམ་ཀྵ་སྟོང་པའོ། །འདིའི་དུས་ན་ཙཎྜ་ལཱི་སྟོབས་སུ་གྱུར་པ་ཞེས་བྱ་བ་ཡིན། ལྕེས་གདོང་ཁེབས། དཔུང་པ་འཕེལ། རྟགས་གཞན་ཡང་འབྱུང༌། དེ་ནས་འཁོར་ལོ་གོང་མ་རྣམས་དང༌། དེ་བཞིན་གཤེགས་པའི་རྒྱུད་ལ་འགྲོ་འོང་བྱེད་དེ། ཨཾ་ལས་གཡས་ཕྱོགས་ཀྱི་རོ་མ་ནས་མེ་སྦར་ཏེ། སྙིང་ཁའི་འཁོར་ལོའི་ཡིག་འབྲུ་རྣམས་བསྲེགས་པ་ལམ་དེ་ཉིད་ནས་བྱུང་སྟེ། ལོངས་སྤྱོད་ཀྱི་འཁོར་ལོ་ཡང་བསྲེགས། དེ་ནས་སྨིན་མཚམས་གནད་ཀྱི་སྒོ་ཕྱེ་ནས་སྣ་བུག་གཡས་ནས་བྱུང་སྟེ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཤངས་ཀྱི་བུ་ག་ནས་ཞུགས་ཏེ། སྤྱི་གཙུག་གསེར་གྱི་སྒོ་ཛཱ་ལནྡྷ་ར་ཞེས་བྱ་བ་ནས་ཕྱེ་ནས་སྤྱི་གཙུག་གི་འཁོར་ལོ་བཞུ་བཏུལ་བྱས། ཡང་གཡོན་ནས་བྱུང་སྟེ་མགྲིན་པར་ཞུགས་ལོངས་སྤྱོད་ཀྱི་འཁོར་ལོ་བཞུ་བཏུལ་བྱས། ཡང་དེ་ཉིད་ནས་སོང་སྟེ་ཆོས་ཀྱི་འཁོར་ལོ་བཞུ་བཏུལ་བྱས། ཡང་དེ་ཉིད་ནས་སོང་སྟེ་ལྟེ་བའི་འཁོར་ལོ་ལ་ཡང་བཞུ་བཏུལ་བྱས་ནས་སྲིན་བུ་པད་པས་ཁྲག་འཐུང་བ་ལྟར་རླུང་སེམས་འདྲེན་པས་ཏ་ཐཱའི་རྩ་གཡས་ནས་བྱུང་སྟེ།

སྨིན་མཚམས་གནད་ཀྱི་སྒོ་ཕྱེ་ནས་ཤངས་གཡས་པ་ནས་བྱུང་ ༑ བདག་གི་སྣ་བུག་གཡོན་པར་ཞུགས་སྤྱྀ་གཙུག་གསེར་གྱི་སྒོ་ཛཱ་ལནྡྷ་ར་ཕྱེ་ནས་སྤྱི་བོའི་འཁོར་ལོ་རྒྱས་པར་སོང༌། དེ་ཙམ་ལ་སྔགས་ཀྱི་རིམ་པ་ཞེས་ཁ་ཅིག་བཞེད་དོ། །གཞུང་ཚིག་དང་སྦྱར་ན་བདག་གི་རྒྱུད་ཀྱི་འཁོར་ལོ་སྲེག་པ་ནི། དེ་བཞིན་གཤེགས་པ་རྣམས་བསྲེགས་ནས་ཞེས་བྱ་བ་ནས་བཟུང་ནས་ལན་གསུམ་བྱས་ནས་ཞེས་བྱ་བའི་བར་རོ། །ཏ་ཐཱའི་རྒྱུད་ལ་འཇུག་པ་ནི་མཛོད་སྤུར་སོང་ནས་ཞེས་བྱ་བ་ནས་དམ་ཚིག་གི་འཁོར་ལོ་བསྲེག་གོ་ཞེས་བྱ་བའི་བར་རོ། །ཡང་འཁྲུགས་ཀྱི་ཚུལ་དུ་བྱས་ལ་ཚུར་བསྡུ་བ་ནི་དེ་ནས་དེ་བཞིན་བཤེགས་པ་ཞེས་བྱ་བ་ནས་སོ་མཚམས་ཀྱི་ནང་དུ་སོང་བའི་བུ་ག་རྣམས་ཞེས་བྱ་བའི་བར་དང༌། ཡང་ཡར་ལོག་སྟེ་འབྱུང་བ་དང་འཇུག་པའམ་ཞེས་བྱ་བ་ནས་སྔགས་ཀྱི་རིམ་པའོ། ། ཞེས་པའི་བར་གྱིས་བདག་ཉིད་ཀྱི་རྒྱུད་ལ་འཇུག་པ་བསྟན་ཏེ། སྔགས་ཀྱི་རིམ་པའོ ༑ ༑ དེ་དག་གི་རྗོད་བྱེད་ནི་མ་ཡ་ཞེས་བྱ་བས་བསྟན་ཏེ། མས་མེ་བསྟན་ལ་ཡས་ནི་རླུང་བསྟན་མེ་རླུང་བརྟེན་པར་ཤེས་པར་བྱའོ། །དེ་ནས་བརྗོད་བྱ་རྗོད་བྱེད་གཉིས་རྒྱས་པར་བསྟན་པའི་ཚུལ་གྱིས་སྔགས་ཀྱི་རིམ་པར་བསྟན་པར་ཤེས་པར་བྱའོ། །དེ་ནས་ཡེ་ཤེས་ཀྱི་རིམ་པ་ཞེས་བྱ་བ་ནི་རླུང་དབུ་མ་ནས་ཞུགས་སྤྱི་བོའི་ཧཾ་ཞུ་སྟེ། ཐིག་ལེ་བཞི་རྒྱུད་མར་ཡས་དབུ་མ་ནས་འཇུག་པ་ཡིན་པས་དང་པོ་ནི་ཤིན་ཏུ་འཇུག་དཀའ་བ་ཡིན་པའི་ཕྱིར་ཐིག་ལེ་གཅིག་ལ་ཡང་སྤྱི་གཙུག་ཏུ་དམིགས་པ་བརྟན་དགོས་སོ། །ཞུགས་ནས་མགྲིན་པ་ཡན་ཆད་དུ་གསུམ་ལ་དགའ་བ་སྐྱེ། སྙིང་ཁ་ཡན་ཆད་དུ་གཉིས་ལ་མཆོག་དགའ། ལྟེ་བ་ཡན་ཆད་དུ་གཅིག་ལ་དགའ་བྲལ་སྐྱེ། རྩ་གནས་ཐམས་ཅད་དུ་ཁྱབ་ན་ནི་ལྷན་ཅིག་སྐྱེས་པའོ།། སྐུ་གསུམ་ཉམས་ཀྱང་བརྩིའོ། ཉམས་འདི་ཅི་རིགས་པར་བརྟན་ན་ནི་ཕྱི་རོལ་འབྱུང་བ་བཞིའི་བར་ཆད་སེལ་ནུས། ནང་གི་ནད་གཞི་མཐའ་དག་སྤངས། མངོན་ཤེས་རྣམས་ཅི་རིགས་པར་འབྱུང༌།

རང་གཞན་གྱི་དོན་ཅི་རིགས་པར་འགྲུབ་བོ།། དེ་དག་གི་དོན་གཞུང་ཚིག་དང་སྦྱར་ན་ལོངས་སྤྱོད་ཀྱི་འཁོར་ལོ་ནས་སོང་སྟེ་ཞེས་བྱ་བ་ནས་བཟུང་སྟེ། དེ་ལ་ཡེ་ཤེས་ཀྱི་རིམ་པའོ་ཞེས་བྱ་བའི་བར་གྱིས་བསྟན་ཏོ།། གླེང་གཞིའི་མདོ་དང་སྦྱར་ན་སྲུ་ཏ་ཞེས་བྱ་བས་བསྟན་ཏེ་འཛག་པའོ། །ཡེ་ཤེས་ཀྱི་རིམ་པ་སྟེ་དེ་ལྟར་ལམ་གཉིས་བསྟན་ཏོ།། །།དེ་ལྟར་ལམ་བསྒོམ་པའི་མཐུས་རྒྱུ་ཡོན་ཏན་ཏུ་གྱུར་པ་ནི་གསང་བ་ཞེས་བྱ་སྟེ། དེ་ལས་དོན་ནི་ལས་ཀྱི་རླུང་ཉི་ཁྲི་ཆིག་སྟོང་དྲུག་རྒྱ་དབུ་མར་ཐིམ་པས་སེམས་རྟོག་མེད་རྣལ་མར་འགྱུར་ལ། སོ་དང་སེན་མོ་ལ་སོགས་པ་བསྐྱེད་པའི་ནུས་པ་དང་ལྡན་པའི་བྱང་ཆུབ་ཀྱི་སེམས་དབུ་མར་ཐིམ་པ་ལས་ནི་ལུས་ཟག་མེད་པྲ་སེ་ན་ལྟ་བུར་འགྱུར་རོ། །དེ་ནས་སྐུ་དང་ཡེ་ཤེས་ཟུང་དུ་འཇུག་པའམ། སྟོང་པ་དང་སྙིང་རྗེ་གཉིས་སུ་མེད་པའམ། ཡོན་ཏན་གྱི་ཆོས་སྐུ་གསུམ་རྣམ་པར་བཞག་པ་ཞེས་བྱ་བ་ཡིན་ནོ། །དམ་པ་ཁ་ཅིག་གིས་ནི་སྤྱོད་པ་རྣམ་པ་གསུམ་སྤྱོད་པར་བཞེད་དོ། །བདག་གི་བླ་མ་དམ་པས་ནི་རླུང་སེམས་ཐིམ་པ་ཉིད་ཀྱི་ཤིན་ཏུ་སྤྲོས་མེད་ཀྱི་སྤྱོད་པ་ཡིན་པས། སྐབས་འདིར་སྤྱོད་པ་སྤྱད་པ་མེད་དོ། །སྤྲོས་མེད་ནི་རྫོགས་རིམ་གྱི་རྗེས་སྤྱོད་ཡིན་པར་བརྗོད་དོ། །སྤྲོས་བཅས་ནི་བསྐྱེད་པའི་རིམ་པ་དང་འབྲེལ་པས་དོན་གྱི་སྤྱོད་པ་ཚང་ངོ༌། །གསང་བའི་གཞུང་ཉིད་དང་སྦྱར་ན་གླེང་གཞིའི་མདོ་ནི་དུས་གཅིག་ཅེས་བསྟན། འོག་ནས་དུས་གཅིག་ན་ཞེས་བྱ་བ་ལ་སོགས་པ་གསུངས་ཏེ།དཔེར་ ( ན་ ) དབྱར་དགུན་སྤངས་པ་ནི་དཔྱིད་ཀྱི་དུས་སོ།། ནང་དུ་རླུང་དང་ཐིག་ལེ་སྤངས་པ་དབུ་མར་ཐིམ་པ་ལས་འགོག་པའི་དུས་ཞེས་བྱ་སྟེ ༑ དེ་ནི་བསམ་གྱིས་མི་ཁྱབ་པའི་དུས་ཅིག་གོ །དེ་ནི་ཡོན་ཏན་གྱི་གཞི་ཡིན་ནོ།། དེ་ལ་ལྡན་པའི་ཡོན་ཏན་གྱི་ཁྱད་པར་གྱི་ཆོས་རྣམས་ནི་བཅོམ་ལྡན་འདས་ཞེས་བྱ་བ་ནས་བྷ་ག་ལ་བཞུགས་སོ། །ཞེས་བྱ་བའི་བར་གྱིས་གསུངས་སོ།

།དེ་ལ་དང་པོ་མཚམས་སྦྱར་བ་ནི་ད་ནི་སྔགས་དང་ཞེས་བྱ་བ་ལ་སོགས་པས་བསྟན། རླུང་དབུ་མར་ཐིམ་པ་ནི་སྒོ་གཉིས་འགགས་ཞེས་བྱ་བ་ལ་སོགས་པས་བསྟན། བྱང་སེམས་དབུ་མར་ཐིམ་པ་ལས་ལུས་པྲ་སེ་ན་ལྟ་བུ་ཟག་མེད་ཐོབ་པ་ནི་ཕུང་པོ་ཁམས་དང་སྐྱེ་མཆེད་དང་བྲལ་ཞེས་པའི་ཚིག་གིས་བསྟན། སེམས་རྟོག་མེད་རྣལ་མར་གྱུར་པ་ནི་ཡུལ་རྣམས་ཞེས་བྱ་བ་ནས་བྱང་ཆུབ་ཀྱི་སེམས་ཡིན་ཏེ་ཞེས་བྱ་བའི་བར་གྱིས་བསྟན། དེ་ལྟར་སྐུ་དང་ཡེ་ཤེས་ཟུང་དུ་འཇུག་པའི་བཞུགས་པ་ནི། རྡོ་རྗེ་བཙུན་མོའི་བྷ་ག་ལ་བཞུགས་སོ་ཞེས་བྱ་བའི་ཚིག་དང་སྦྱར་ཏེ། བཙུན་མོ་ནི་ཆོས་ཀྱི་དབྱིངས་ཡིན་ལ། བྷ་ག་ནི་དོན་རྣམ་པར་ཐར་པའི་སྒོ་གསུམ་མོ། ། བཞུགས་པ་ནི་དབྱིངས་དང་ཡེ་ཤེས་གཉིས་སུ་མེད་པའི་ཚུལ་དུ་བཞུགས་སོ། ། ཐམས་ཅད་ཀྱང་ཡིན་ལ་ཞེས་བྱ་བ་ལ་སོགས་པའི་སྒྲ་ནི་གསང་བའི་རིམ་པའི་ཁྱད་པར་གྱི་ཆོས་དེ་བཞིན་གཤེགས་པ་ཐམས་ཅད་ཅེས་བྱ་བའི་དོན་ཏེ། ཟག་མེད་ཀྱི་ཕུང་པོ་ལྔ་བདག་མེད་པའི་བྱང་ཆུབ་ཀྱི་སེམས་ཀྱིས་བསྡུས་པའོ། །སྐུ་གསུང་ཐུགས་ཀྱི་ཡིག་འབྲུ་གསུམ་ནི་དེས་མཚོན་ནས་བྱང་ཆུབ་ཀྱི་སེམས་རྡོ་རྗེའི་སྐུ་གསུང་ཐུགས་སུ་གྱུར་པའོ། །རྒྱུ་ནི་ཞུ་བ་དང་བདེ་བ་དང་མི་རྟོག་པ་གསུམ་མོ། ། བཙུན་མོ་ནི་འབྲས་བུའི་སྣང་བ་ལ་གཙོར་སྦྱར་བ་ཡེ་ཤེས་ཀྱི་ནི་སྣང་བའི་ལྷ་མོ་རྣམས་ལ་བྱའོ། །ཡང་བཙུན་མོ་ནི་ཤེས་རབ་ལྷ་མོ་རྣམས་སོ། །བྷ་ག་ནི་རྩ་མདུད་དོ ༑ ༑ དེ་དག་གི་བྱང་ཆུབ་ཀྱི་སེམས་དབུ་མར་འདུས་པ་ལས་གསང་བའི་རིམ་པ་མངོན་དུ་འགྱུར་ཞེས་བྱ་བའི་དོན་ཏོ། །དེ་དག་གིས་ནི་རིམ་པ་བཞིའི་དོན་རྒྱས་པར་བསྟན་ཏོ། །ཨེ་བཾ་ཞེས་བྱ་བ་ལ་སོགས་པས་ནི་ཧེ་བཛྲའི་རྒྱུད་ཚིག་དང་སྦྱར་ནས་རིམ་པ་བཞིའི་དོན་བསྡུས་ཏེ་བསྟན་པ་ཡིན་ནོ། །དེ་དག་གིས་རྣལ་འབྱོར་བླ་ན་མེད་པའི་རྒྱུད་ཚིག་གི་རྗོད་བྱེད་དང་སྦྱར་བའོ། །ཆོས་རྣམས་གང་དག་ཅེས་བྱ་བ་ལ་སོགས་པས་ནི་ཕ་རོལ་ཏུ་ཕྱིན་པའི་རྗོད་བྱེད་ཀྱི་སྒྲ་དང་སྦྱར་ནས་བསྟན་ཏེ་སྡུག་བསྔལ་དང་ཀུན་འབྱུང་གིས་རྒྱུད་རིམ།

ལམ་གྱི་བདེན་པས་སྔགས་དང་ཡེ་ཤེས ༑ འགོག་པའི་བདེན་པས་ནི་འབྲས་བུ་གསང་བའི་རིམ་པ་བསྟན་ཏོ། །སྲིད་པའི་ངོ་བོ་ཉིད་ཀྱི་དག །ཅེས་བྱ་བ་ལ་སོགས་པའི་ཚིགས་སུ་བཅད་པ་གཅིག་གིས་དཔལ་མཆོག་ལ་སོགས་པའི་གཙོ་བོར་བྱས་ནས་ཟག་བཅས་ཟག་མེད་དུ་གྱུར་པའི་སྒོ་ནས་གསང་པའི་རིམ་པ་ཁྱད་པར་དུ་བསྟན་ཏོ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཞེས་བྱ་བ་བརྗོད་བྱ་ཡིན་ལ། དེ་དྲུག་བརྗོད་བྱ་ཐུན་མོང་ལ་སྐྱབས་འགྲོ་དང་སེམས་བསྐྱེད་དང༌། སྔགས་དང་ཕྱག་རྒྱ་ལ་སོགས་པ་བསྟན་ཏོ།། འདིར་བཛྲ་སཾ་བྷ་རའི་མདོ་དང་སྦྱར་ཏེ་རིམ་པ་བཞིན་སྦྱོར་བ་མཛད་པ་ལ་ཨོ་ལ་པ་ཏི་ཞེས་བྱ་བ་ཡིན་ནོ། །ས་མ་པ་ཏྲ་དབྱུ་གུ་གཅིག་ལ་སུམ་བརྒྱ་སུམ་ཅུ་རྩ་ཕྱེད་དང་བརྒྱད་རྒྱུའོ། །ཆུ་ཚོད་གཅིག་ལ་དྲུག་བརྒྱ་བདུན་ཅུ་རྩ་ལྔ། འཕོ་བ་གཅིག་ལ་སྟོང་སུམ་བརྒྱ་ལྔ་བཅུ། ཐུན་ཕྱེད་གཅིག་ལ་ཉིས་སྟོང་བདུན་བརྒྱ། ཐུན་མཚམས་གཅིག་ལ་ལྔ་སྟོང་བཞི་བརྒྱ་རྒྱུའོ། །དེ་ལྟར་ཡུལ་ཐམས་ཅད་དུ་ཅིག་ཅར་ཁྱབ་ཅིང་རྒྱུའོ ༑ ༑ དེ་ལ་དབུགས་གཅིག་རྒྱུ་བ་དང༌། གྲངས་རྫོགས་པར་རྒྱུ་བ་ནི་ཡུལ་ཁྱབ་པ་ལ་ཁྱད་པར་མེད་དོ། །ཨོ་ལ་པ་ཏིའི་མན་ངག་རྫོགས་སོ། །འདི་ནི་བླ་མ་རྗེ་བཙུན་གཡུ་རྩེ་ནེ་འབུར་ན་བཞུགས་པའི་ཚེ། ཉང་གྲགས་སེས་གསོལ་བ་བཏབ་ནས་མཛད་པའོ།། །།༄༅། །རྒྱུད་ཀྱི་རིམ་པ་བཞུགས་སོ། ། ༄༅། །ཨོཾ་སྭསྟི། རྒྱུད་ཀྱི་རིམ་པ་ལ་གསུམ་སྟེ། རྗོད་བྱེད་ཀྱི་ཡི་གེ་དགོད་པ་དང༌། དེས་བསྟན་པའི་དོན་དང༌། རིམ་པའི་མིང་ངོ༌། །གཉིས་པ་ལ་གཉིས་ཏེ། གཏན་ལ་དབབ་པའི་གཞི་སྤྱིར་བཞག་པ་དང༌། དེ་ལ་ཇི་སྙེད་ཡོད་པའི་ཆོས་ཇི་ལྟ་བ་བཞིན་དུ་བསྡུས་པའོ། །དང་པོ་ལ་གཉིས་ཏེ། རྗོད་བྱེད་དང་སྦྱར་ཏེ་མདོར་བསྟན་པ་དང༌། རྒྱས་པར་བཤད་པའོ། །དེ་ལ་གཉིས་ཏེ། བཞི་ལ་བཞག་པ་དང༌། གཉིས་པ་ལ་བཞག་པའོ། །ཇི་སྙེད་ཡོད་པ་གཏན་ལ་དབབ་པ་ལ་གསུམ་སྟེ་ཆོས་བཞི་ཚན་དང་གསུམ་ཚན་དང་གཉིས་ཚན་དང་ལྔ་ཚན་དང་དྲུག་ཚན་བསྟན་པ་དང་

༑ བདེ་མཆོག་གིས་བསྟན་ནས་བཅུ་ཚན་བསྟན་པ་དང༌། དེ་ལྟ་བུ་དེ་ལ་དཀྱིལ་འཁོར་ལ་སོགས་པ་ཐམས་ཅད་འདུས་པར་བསྟན་པའོ། །བར་པ་ལ་བཞི་སྟེ ༑ ས་བཅུར་བསྡུ་བ་དང༌། གནས་དང༌། དེ་ལ་རླུང་གི་རྒྱུ་བ་བསྟན་པ་དང༌། མཇུག་བསྡུ་བའོ། །སྔགས་དང་ཡེ་ཤེས་གོ་སླའོ། །གསང་རིམ་ལ་གཉིས་ཏེ། གསང་རིམ་གྱི་ངོ་བོ་དང༌། དེ་རྗོད་བྱེད་ལ་སྦྱར་བའོ། །ཨོ་ལ་པ་ཏིའི་པིན་ཏཱརྠ། ། ༄༅། །ཨོ་ལ་པ་ཏིའི་མངོན་པར་རྟོགས་པའི་དོན་བསྡུས་པ། །༄༅། །བཅོམ་ལྡན་འདས་འཁོར་ལོ་བདེ་མཆོག་ལ་ཕྱག་འཚལ་ལོ། །ཨོ་ལ་པ་ཏིའི་རྗོད་བྱེད་ཀྱི་ཚིག་དཔལ་དགེས་པ་རྡོ་རྗེའི་གླེང་གཞིའི་ཚིག་ཡི་གེ་སོ་བདུན་དང༌། ཕ་རོལ་དུ་ཕྱིན་པའི་ཐེག་པ་བཞིའི་ཚིག་གི་དོན་བསྒོམ་བྱའི་རིམ་པ་བཞི་བསྒོམ་པར་བཞེད་དེ། དེ་ཡང་ཚིག་གང་དང་གང་གིས་དོན་གང་སྟོན་པ་ནི་འདིར་མ་བྲིས་སོ། །དེ་ཡང་རིམ་པ་བཞི་ནི་རྒྱུད་ཀྱི་རིམ་པ་དམིགས་ཡུལ་གཏན་ལ་དབབ་པ། སྔགས་ཀྱི་རིམ་པ་ཙཎྜ་ལཱི་འབར་བས་ཁམས་རྣམས་སྦྱངས་ཞིང་བཞུ་བཏུལ་བྱ་བ། ཡེ་ཤེས་ཀྱི་རིམ་པ་དགའ་བ་བཞིའི་ཉམས་སུ་མྱོང་བ། གསང་བའི་རིམ་པ་ལམ་གཉིས་ཀྱིས་བསྒྲུབ་པའི་འབྲས་བུ་སྐུ་དང་ཡེ་ཤེས་ཟུང་དུ་འཇུག་པའོ ༑ ༑ དེ་ལ་དང་པོ་རྒྱུད་ཀྱི་རིམ་པའི་གཞུང་སྟོན་པར་བྱེད་པའི་ཨེ་བཾ་མ་ཡ་ཡིག་འབྲུ་བཞི་དང་རྩ་གཉིས་བསྟན་པ་དང༌། དེ་ལ་རྣམ་པར་བཞག་པའི་དོན་བསྟན་པའོ ༑ ༑ དང་པོ་ལ་མདོར་བསྟན་པ། རྒྱས་པ་བཤད་པ། རབ་ཏུ་རྒྱས་པར་བཤད་པ་གསུམ་དུ་གནས་སོ། །གཉིས་པ་ལ་དོན་བཞིར་གནས་ཏེ། ཆོས་བཞི་ཚན་ཐམས་ཅད་རྣམ་པར་བཞག་པ། ཆོས་གསུམ་ཚན་ཐམས་ཅད་རྣམ་པར་བཞག་པ། གཉིས་གཉིས་པོ་ཐམས་ཅད་རྣམ་པར་བཞག་པ། ཇི་སྙེད་ཡོད་པའི་ཆོས་ཇི་ལྟ་བ་བཞིན་དུ་བདག་ཉིད་ཀྱི་རྒྱུད་ལ་གཏན་ལ་དབབ་སྟེ་རྣམ་པར་བཞག་པ་བསྟན་པའོ ༑ ༑ མདོར་ན་ཕྱི་རོལ་གྱི་སྤྲོས་པ་ཐམས་ཅད་ཉེ་བར་བཅད་དེ། ཕྱི་རོལ་གྱི་ཞེན་པ་ཐམས་ཅད་བཟློག་པ་དང༌། སྔགས་ཀྱི་རིམ་པའི་དམིགས་ཡུལ་གྲུབ་པར་བྱ་བའི་ཕྱིར་རྒྱུད་ཀྱི་རིམ་པ་བསྟན་ཏོ།

།དཔྱིད་ཀྱི་ཐིག་ལེ་དང་རྒྱུད་ཀྱི་རིམ་པ་ཚུལ་མི་འདྲ་བ་ནི་རྒྱུད་སོ་སོའི་དགོངས་པ་མི་གཅིག་པ་ལ་དགོངས་ནས་ཡི་གེ་དགོད་པ་ལ་སོགས་པ་མི་འདྲ་བར་བསྟན་པ་ཡིན་ཏེ་མི་འགལ་ལོ། །དེ་ཡང་མདོ་རྒྱུད་ཅེས་བྱ་བ་ནི་ལུས་ལ་རང་བཞིན་གྱིས་གནས་པ་ལ་བྱ་ལ། རིམ་པ་ཇི་ལྟར་གནས་པ་དེ་གསལ་བར་བསྒོམ་པ་ལ་བྱའོ། །དེ་ཡང་མང་དུ་བཤད་ཀྱང་དམིགས་ཡུལ་དུ་བྱེད་པའི་ཚེ་འཁོར་ལོ་བཞི་དང་བཅས་པའི་རྩ་གསུམ་དེ་ཉིད་ལ་དཀྱིལ་འཁོར་གསུམ་དུ་བཞག་པ་དེས་དོན་ཁོང་དུ་ཆུད་པར་ནུས། དེ་ལ་གསལ་འདེབས་པའི་ཚེ་ནི་ལྷའི་འཁོར་ལོ་རྣམས་བསྡུས་ལ། ཡུམ་རྡོ་རྗེ་ཕག་མོ་ཡང་འོད་ཀྱི་གོང་བུར་བྱས་ལ་སྣ་གཡོན་ནས་ལྟེ་བའི་ཨཾ་ལ་བསྟིམས་པ་ལས་ལྟེ་བའི་འཁོར་ལོ་གསལ་གདབ། དེའི་འོད་ཀྱིས་སྙིང་ཁ། དེའི་འོད་ཀྱིས་མགྲིན་པ། དེའི་འོད་ཀྱིས་སྤྱི་བོ་གསལ་གདབ། འཁོར་ལོ་བཞིའི་འོད་ཀྱིས་རྩ་གཉིས་གསལ་གདབ་སྟེ། དེ་བཞིན་དུ་ཡང་ནས་ཡང་དུ་གོམས་པར་བྱས་པས། འཁོར་ལོ་རྩ་དང་བཅས་པ་དེ་ཇི་ལྟར་འདོད་པར་གསལ་བ་དང་རིམ་པ་གོམས་པ་ཡིན་ཏེ་དེ་ནས་སྔགས་ལ་འཇུག་གོ །སྔགས་ཀྱི་རིམ་པ་ལ། སྔགས་བསྒྲུབ་པ་དང༌། རིམ་པ་བསྒོམ་པའོ། ། དེ་ལ་དང་པོ་སྔགས་བསྒྲུབ་པ་ནི་ལུས་སྐྱིལ་ཀྲུང་རན་པར་བཅས་ལ། ལག་པ་གཉིས་ཐལ་མོ་ལྟེ་བར་བཀན་ཏེ་ལུས་དྲང་དུ་བསྲང༌། ལྷ་བསྡུ་བ་སྔ་མ་བཞིན་དུ་བྱ ༑ དེ་ནས་དབུགས་ལྔ་ཚད་བཞིན་ལན་བདུན་དུ་རྒྱུར་བཅུག་ལ། ཐ་མ་ལ་འཇུག་པའི་རླུང་ཨཾ་ལ་བསྟིམས་ཏེ། དེ་ནས་དེ་ལ་དམིགས་པ་གཏད་དེ་ནོན་ཚད་མནན ༑ མ་ནོན་ན་ཅི་བདེར་བཏང༌། དེ་བཞིན་དུ་ཡང་ནས་ཡང་དུ་གོམས་པར་བྱས་པས། རླུང་ལྔ་ཨཾ་གི་གནས་སུ་ཟིན་པའི་རྟགས། དུ་བ། སྨིག་རྒྱུ། སྲིན་བུ་མེ་ཁྱེར ༑ མར་མེ་འབར་བ། ནམ་མཁའ་སྔོན་པོ་དང་ལྔ་སྟེ། ནང་དུ་མཉམ་གཞག་ལའམ ༑ རྗེས་ལའམ། མཉམ་རྗེས་གཉིས་ཀ་ལ་འབྱུང་སྲིད་དེ་ངེས་པ་མེད་དོ། ། འདི་ནི་རླུང་གི་ནུས་པ་སྐྱེས་པས་མེའི་ནུས་པ་སྐྱེས་པར་གྱུར་པ་ཡིན་ནོ།

།དེས་སྔགས་ཞེས་བྱ་བ་ལྟེ་བའི་ཨཾ་མེའི་ནུས་པ་མཐུ་དང་ལྡན་པར་བསྒྲུབ་པའོ། །དེ་ནས་སྔགས་ཀྱི་རིམ་པ་བསྒོམ་པ་ནི་གཉིས། བདག་གི་རྒྱུད་ཀྱི་འཁོར་ལོ་དང་ཁམས་བདུད་རྩི་རྣམས་བསྲེགས་ཅིང་སྦྱང་བ་དང༌། དེ་བཞིན་གཤེགས་པའི་རྒྱུ་ལ་རླུང་རེག་བྱ་དྲོད་ཀྱི་རང་བཞིན་ཅན་དེ་དག་གི་རྒྱུད་ལས་བཏོན་ཅིང་འཇུག་ལ། དེ་བཞིན་གཤེགས་པའི་འཁོར་ལོ་རྣམས་བསྲེག་ཅིང་བཞུ་བཏུལ་བྱ་བའོ། །དེ་ཡང་མངོན་པར་རྟོགས་པའི་དོན་ནི་འདི་ཡིན་ཏེ། ནམ་མཁའ་སྤྲིན་མེད་ཀྱི་བར་དུ་མཐོང་བ་དང༌། ཡང་ཨཾ་དེ་མེའི་རྣམ་པར་འབར་ཏེ་རོ་མའི་ལམ་ནས་ཞུགས་ནས་སྙིང་ཁ་དང༌། མགྲིན་པའི་བར་དུ་བྱོན། ཡང་ལྟེ་བའི་གནས་སུ་ལྡོག དེ་ལྟ་བུ་ལན་གསུམ་འབྱུང་ངོ༌། །དེ་ལྟ་བུ་བྱུང་བ་དང་དེ་ནས་དབུ་མའི་གནས་སུ་གཞུག་རན་པ་ཡིན་པས། སྣ་གཉིས་ཀྱིས་རླུང་ནས་གསུམ་རྔུབས་ཏེ། བསྲུབ་བྱ་སྲུབ་བྱེད་ཆེར་སྦྱར་བས། དབུ་མའི་གནས་ནས་སོང་སྟེ་སྙིང་ཁའི་ཡིག་འབྲུ་དགུ་བཞུ་ཞིང་བཅོམ ༑ དེ་ལ་གོམས་པ་དང༌། མགྲིན་པའི་ཡིག་འབྲུ་རྣམས་བཞུ་ཞིང་བཅོམ། དེ་ནས་ཀྱང་སྤྱི་བོའི་བར་དུ་སོང་ནས་སླར་གུག་སྟེ། མཛོད་སྤུའི་བར་དུ་གནས་ཀྱི་སྒོ་བྱེ་སྟེ། སྣ་བུག་ཏུ་བྱུང་བྱུང་གི་བར་དུ་ཡུན་རིང་དུ་གོམས་པར་བྱ། བདག་ཉིད་ཀྱི་རྒྱུད་ལ་སྔགས་ཀྱི་རིམ་པ་གོམས་པར་བྱ་བའོ། །དེ་ནས་དམིགས་པ་དེ་བཞིན་གཤེགས་པའི་རྒྱུད་ལ་གོམས་པར་བྱ་བ་ནི། ཡང་གཉིས། རྒྱུད་ལ་འཇུག་ཅིང་འཁོར་ལོ་བཞི་བཞུ་བཏུལ་བྱ་བ་དང༌། སྤྱི་གཙུག་ཧཾ་གི་གནས་དབུ་མར་ཞུགས་ ནས་འཁོར་ལོ་བཞི་བཞུ་བའོ། །དེ་ལ་དང་པོ་བསྒོམ་པ་ནི་བདག་གི་སྣ་གཡས་ནས་བྱུང་བའི་མེ་དེ་ནམ་མཁའི་གཏོས་གང་བའི་དེ་བཞིན་གཤེགས་པ་རྣམས་ཀྱི་ཐུགས་ཁར་ཞུགས་ཏེ། དང་པོ་སྙིང་ཁའི་འཁོར་ལོ་རྣམས་བཞུ་བཏུལ་བྱས། ཡར་མགྲིན་པ་དང་སྤྱི་གཙུག་ཏུ་སོང་སྟེ། བཞུ་བཏུལ་བྱས། དེ་ནས་རྩའི་གནས་ཐམས་ཅད་དུ་ཡར་སོང་སྟེ། ཁམས་རྣམས་ལ་བཞུ་བཏུལ་བྱས་ཏེ།

དེ་ནས་མེ་དེ་ཧཾ་གི་གནས་སུ་ཞུགས་ཏེ་དབུ་མར་སོང༌། འཁོར་ལོ་དེ་ཉིད་སྦྱངས། ཡང་དབུ་མ་ནས་སོང་སྟེ། མགྲིན་པ་སྦྱངས། ཡང་དབུ་མ་ནས་སོང་སྟེ། སྙིང་ཁ་དང་ལྟེ་བའི་བར་དུ་སྦྱངས་པ་ལ། ཡང་ནས་ཡང་དུ་གོམས་པར་བྱ་སྟེ། མཐར་ནི་བདག་གི་རྒྱུད་ལ་འོད་ཟེར་དེ་བྱུང་བ་དང༌། དེ་བཞིན་གཤེགས་པ་རྣམས་ཀྱི་ཐུགས་ཁར་འོད་ཟེར་དེ་འཇུག་པ་དང༌། མཐར་དབུ་མའི་གནས་སུ་འཇུག་པ་ཐམས་ཅད་མི་དམིགས་པར་གྱུར་ཏེ། སྐྲའི་རྩེ་མོ་བརྒྱ་སྟོང་གི་ཕྱིར་རོ། །ཞེས་པ་ཐ་མལ་གྱི་གཟུང་འཛིན་གྱི་རྟོག་པ་ནུབ་ཅིང༌། ཏིང་ངེ་འཛིན་ཤིན་ཏུ་ཆ་ཕྲ་བའི་ཕྱིར་རོ། །དེ་བས་ན་ཨོ་ལ་པ་ཏི་འདིར་སྔགས་ཀྱི་རིམ་པའི་མཚམས་དེ་བཞིན་གཤེགས་པའི་རྒྱུད་ལ་འཇུག་པ་ཡན་ཆད་དུ་བྱས་པ་ཡིན་ལ། དཔྱིད་ཀྱི་ཐིག་ལེར་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་བདུད་རྩི་བསྡུས་ནས་བདག་གི་སྣ་བུག་གཡོན་ནས་སྤྱི་གཙུག་གི་གསེར་གྱི་སྒོ་ནས་ཞུགས་པའི་བར་ཡན་ཆད་ལ་སྔགས་ཀྱི་རིམ་པར་བཞེད་དེ་མི་མཐུན་ནོ། །གསུམ་པ་ཡེ་ཤེས་ཀྱི་རིམ་པ་ནི་དེ་བཞིན་གཤེགས་པའི་རྒྱུད་ལ་ཡེ་ཤེས་ཀྱི་བདུད་རྩི་བསྡུས་ཏེ། མཛོད་སྤུ་གནད་ཀྱི་སྒོ་ཕྱེ། སྣ་གཡས་ནས་བྱོན། བདག་གི་སྣ་བུག་གཡོན་ནས་ཞུགས། གསེར་གྱི་སྒོ་བྱེ། ཧཾ་གི་གནས་ནས་རྒྱས་པར་བྱས་པ་ནས་བཟུང་སྟེ། མགྲིན་པའི་བར་དུ་བྱོན་པའི་ཡིག་འབྲུ་རྣམས་གསོས་བཏབ་པ་དགའ་བའི་ཡེ་ཤེས། སྙིང་ཁའི་བར་དུ་བྱོན་ཞིང་གསོས་བཏབ་པ་མཆོག་དགའ་སྟེ། དེ་གཉིས་བདེ་བ་ལ་ལོངས་སྤྱོད་རྫོགས་པའི་སྐུ། ལྟེ་བའི་བར་དུ་བྱོན། དགའ་བྲལ་གྱི་ཡེ་ཤེས། གནས་ལ་མིང་ཐོབ་སྟེ་སྤྲུལ་སྐུ། ལྟེ་བ་ནས་རྩ་གནས་ཐམས་ཅད་དུ་རྒྱས་ཤིང་ཁྱབ་པར་གྱུར། ལྷན་ཅིག་སྐྱེས་པའི་དགའ་བ་སྟེ་ཆོས་སྐུའོ

༑ ༑ དེ་ལྟ་བུའི་དགའ་བ་རེ་རེ་ལའང་ཉམས་བརྟན་བརྟན་གྱི་བར་དུ་གོམས་པར་བསྒོམ། ཉམས་བརྟན་ན་ཡང་འབྱུང་བ་དང་འཇུག་པ་མི་དམིགས་པར་གྱུར་ཏེ ༑ དེ་བཞིན་གཤེགས་པའི་རྒྱུད་ལ་ཡེ་ཤེས་ཀྱི་བདུད་རྩི་འབྱུང་བ་དང༌། བདག་གི་རྒྱུད་ལ་འཇུག་པ་གཉིས་ཀ་ཡང་ཏིང་འཛིན་ཤིན་ཏུ་ཆ་ཕྲ་བའི་ཡུལ་ཡིན་པའི་ཕྱིར་གཟུང་འཛིན་གྱི་རྟོག་པ་གང་ཡང་མི་དམིགས་པར་འགྱུར། དེ་ཙམ་ན་སྡུག་བསྔལ་གྱིས་ཀྱང་བདེ་སྟོང་གི་ཏིང་ངེ་འཛིན་མཆོག་སྐྱེ་བར་འགྱུར་རོ། །དེ་ཙམ་ན་ལུས་ལས་བྱུང་བ་དྲོད་ཀྱི་ཡེ་ཤེས་བརྟན་པ་ཞེས་བྱ་བ་ཡིན་པས། རྗེས་སྤྱོད་ལ་ཡུལ་རྐྱེན་གྱིས་ཉོན་མོངས་པ་སྐྱེ་བ་དང༌། འཇིག་རྟེན་གྱི་ཆོས་བརྒྱད་ཀྱི་ཞེན་པ་སྐྱེ་བ་བཅོམ་སྟེ། མཉམ་རྗེས་མེད་པར་བྱ་བའི་ཕྱིར་སྤྲོས་མེད་དང་ཤིན་ཏུ་སྤྲོས་མེད་ཀྱི་སྤྱོད་པ་གཉིས་ཉམས་དང་སྦྱར་ཏེ་བཤད་ ( སྤྱད་ ) དོ། །རིམ་པ་གསུམ་པོ་དེ་ཡང་གླེང་གཞིའི་ཚིག་དང་སྦྱར་ན་འདི་སྐད་བདག་གིས་ཞེས་པ་ཚིག་གཉིས་ཡིག་འབྲུ་བཞི་རྒྱུད་རིམ། བདག་གིས་ཞེས་པ་ལ་ཐོས་པའི་གྲོགས་བཅས་པ་ཡང་ཡིག་འབྲུ་བཞིས་སྔགས་རིམ། ཐོས་པའི་སྲུ་ཏའི་ཡིག་འབྲུ་གཉིས་ཀྱིས་ཡེ་ཤེས་ཀྱི་རིམ་པ་དགའ་བ་བཞི་བསྟན་ཏོ། །དུས་གཅིག་ན་མན་ཆད་གླེང་གཞིའི་ཚིག་གིས་ནི་འབྲས་བུ་གསང་བའི་རིམ་པ་བསྟན་ཏོ། །དེ་ཡང་དོན་ནི་འདི་ཡིན་ཏེ། ལྟེ་བ་ཨཾ་གི་གནས་ན་རྩ་ཐམས་ཅད་ཀྱི་རླུང་སེམས་དྭངས་མ་དང༌། ཁྱད་པར་དུ་རྩ་གཉིས་ཀྱི་རླུང་སེམས་ཀྱང་དབུ་མར་ཞུགས་ཏེ་ཧཾ་གི་བར་དུ་ཐིམ་པས་མས་བརྟན་གྱི་དགའ་བཞི་བརྟན་པར་འགྱུར་ཞིང༌། ལུས་ཟག་བཅས་བཅོམ་སྟེ་ཟག་མེད་འཇའ་ཚོན་ལྟ་བུ། སེམས་རྟོག་པ་དང་བཅས་པ་བཅོམ་ནས་སེམས་རྟོག་མེད་བྱང་ཆུབ་ཀྱི་སེམས་མཐའ་བཞི་དང་བྲལ་བ་མངོན་དུ་གྱུར་ཏེ། སྐུ་དང་ཡེ་ཤེས་གཉིས་ཀྱང་ཐ་མི་དད་ཟུང་དུ་འཇུག་པར་འགྱུར་རོ། །དེ་ལ་སྐུ་གསུམ་གྱི་ཡོན་ཏན་ནི་སྐབས་འདིར་མ་བརྩིས་སོ། །དེ་ལ་ཡང་མཚན་གཞི་དང༌།

མཚན་ཉིད་གཉིས་སུ་གསུང༌། མཚན་གཞི་ནི་དུས་གཅིག་ནའི་ཚིག་གིས་བསྟན་པ། རླུང་སེམས་དབུ་མར་ཐིམ་པའི་དུས་ལ་བྱ་སྟེ། དཔེ་ནི་དབྱར་དགུན་སྤངས་པ་དཔྱིད་ཀྱི་དུས་ཀྱིས་མཚོན་པ་དང་ ༑ དོན་ནི་སྲོག་རྩོལ་གྱི་རླུང་སྤངས་པ་འགོག་པའི་དུས། བདེ་སྡུག་སྤངས་པ་བསམ་གྱིས་མི་ཁྱབ་པའི་དུས་ཏེ། དུས་དེ་ཉིད་ལ་སྐུ་དང་ཡེ་ཤེས་ཟུང་དུ་འཇུག་པ་ནི་གྲུབ་བདེ་དུས་མཉམ་པའོ། །དེའི་མཚན་ཉིད་ནི་བཅོམ་ལྡན་འདས་ལ་སོགས་པ་མན་ཆད་ཀྱིས་བསྟན་ཏེ། དེ་ཡང་ནོར་བུ་འོད་གསལ་བའི་དཔེས་མཚོན་ནས་སྤང་བྱས་ལུས་ཟག་བཅས་དང་སེམས་རྟོག་བཅས་བཅོམ་ཞིང༌། ལུས་ཟག་མེད་དྭངས་ཤིང་ཐོགས་པ་མེད་པ་དང༌། སེམས་རྟོག་མེད་ཟུང་དུ་འཇུག་པ་དང་ལྡན་པ་ནི་བཅོམ་ལྡན་འདས་སོ། །དེ་བཞིན་གཤེགས་པ་ཐམས་ཅད་ལ་སོགས་པའི་ཡོན་ཏན་དང་ལྡན་པ་ནི་འདིར་མ་བྲིས་སོ།། །།ཨོ་ལ་པ་ཏིའི་མངོན་པར་རྟོགས་པའི་དོན་བསྡུས་པ་རྫོགས་སོ།། །།བླ་མ་བགྲེས་པོ་རྣམས་ཀྱི་གསུང་ངོ་མ་ ( ལ་ ) བྲིས་པའཽ།། །།༄༅། །ཨོ་ལ་པ་ཏི་དང༌། དཔྱིད་ཀྱི་ཐིག་ལེའི་སྔགས་རིམ་སྒོམ་པའི་མན་ངག་གོ ། ༄༅། །བླ་མ་དམ་པའི་ཞབས་ལ་སྤྱི་བོས་གུས་པར་ཕྱག་འཚལ་ལོ། །ཨོ་ལ་པ་ཏི་དང༌། དཔྱིད་ཀྱི་ཐིག་ལེའི་སྔགས་རིམ་བསྒོམ་པའི་མན་ངག་ནི། དང་པོར་རྒྱུད་ཀྱི་རིམ་པ་ཕུང་པོ་དང༌། ཁམས་དང༌། སྐྱེ་མཆེད་ཐམས་ཅད་བསྡུས་པས་ལུས་ངག་ཡིད་གསུམ་དེ་བས་ཀྱང་མདོར་བསྡུ་ན་ཙཀྲ་གསུམ་ཐོས་བསམ་གྱིས་གཏན་ལ་ཕབ་ལ། དེ་ནས་སྔགས་རིམ་བསྒོམ་པའི་སྔགས་ཏིང་ངེ་འཛིན་རྣམ་པ་གསུམ་ལ་བསྙེན་སྒྲུབ་ཡན་ལག་བཞིས་བཅིངས་པའི་བསྐྱེད་པའི་རིམ་པའི་མངོན་པར་རྟོགས་པ་རྫོགས་པར་བསྒོམ་པ་དང༌། དེ་ནས་ཕྱོགས་གཡོན་བསྐོར་དང་མཚམས་གཡས་སྐོར་གྱིས་སྒོ་མཚམས་མ་རྣམ་པ་བརྒྱད་ནས། བདེ་ཆེན་ཙཀྲའི་བར་དུ། དཀྱིལ་འཁོར་གྱི་འཁོར་ལོའི་ལྷ་ཐམས་ཅད་ཕྱེད་སྣ་བུག་གཡས་ནས། ཕྱེད་གཡོན་ནས་སྙིང་ཁའི་ཧཱུྃ་ལ་བསྡུས་ལ། མཐར་ཡུམ་ཕག་མོ་ཡང་ཡི་གེ་ཨཾ་གི་རྣམ་པར་བྱས།

དེ་ནང་དུ་འཇུག་པའི་རླུང་གིས་སྣ་བུག་གཡོན་ནས་ལྟེ་བའི་ཨཾ་ལ་བསྡུས་པས། དེའི་སྟོབས་ཀྱིས་ལྟེ་བའི་ཨཾ་དེ་དམར་ལམ་གྱིས་གསལ། དེའི་འོད་ཀྱིས་སྤྲུལ་འཁོར་གྱི་ནང་སྐོར་བརྒྱད་གསལ། དེའི་འོད་ཀྱིས་ཕྱི་སྐོར་ལྔ་བཅུ་རྩ་དྲུག་གསལ། དེའི་འོད་ཀྱིས་ཆོས་ཀྱི་འཁོར་ལོ་གསལ། དེའི་འོད་ཀྱིས་ལོངས་སྤྱོད་ཀྱི་འཁོར་ལོ་གསལ། དེའི་འོད་ཀྱིས་བདེ་ཆེན་གྱི་འཁོར་ལོ་གསལ་གདབ། གཡས་གཡོན་གྱི་རྩ་གཉིས་ཀྱང་ཡིག་འབྲུས་དགག་པ་དང་བཅས་པ་གསལ་གདབ ༑ ཙཀྲ་བཞིའི་སྲོག་ཤིང་གི་ཚུལ་དུ་དབུ་མ་ཤིན་ཏུ་ཆ་ཕྲ་བར་གསལ་བཏབ་སྟེ ༑ དེ་ནས་དབུགས་ཕྱིར་འགྲོ་བ་ན་གཡས་ཀྱི་ཆ་ལ་བརྟེན་ཏེ་མས་ཡར་གསལ་གདབ ༑ ནང་དུ་འཇུག་པ་ན་གཡོན་གྱི་ཆ་ལ་བརྟེན་ཏེ་ཡས་མར་གསལ་གདབ། དེ་ལྟར་ཉི་མ་རྣམ་པ་བདུན་ནམ། བཅུ་གཅིག་གམ། ཉི་ཤུ་རྩ་གཅིག་གམ། ཟླ་བ་གཅིག་ཐུན་བཞིའི་ངེས་པར་བསྒོམས་པས་ཙཀྲ་བཞི་ཡིག་འབྲུ་དང་བཅས་པ་ཐམས་ཅད་ལག་མཐིལ་གྱི་རི་མོ་ལྟ་བུའི་ཚད་ཙམ་དུ་གསལ་བ་བྱ་བ་ནི་སྔགས་རིམ་གྱི་སྔོན་དུ་འགྲོ་བའི་རྒྱུད་རིམ་གསལ་གདབ་པའོ། །དེ་ནས་རླུང་གིས་མེའི་ནུས་པ་བསྐྱེད་པ་ནི་སྔར་བས་ཁ་ཟས་ཐམས་ཅད་བཞི་ཆ་ཙམ་གྱིས་ཆ་ཕྲི་ལ་ཐུན་དང་པོ་ཐོ་རངས་ཀྱི་ཐུན་ལ། ལྷའི་འཁོར་ལོ་བསྡུ་བ་ལ་སོགས་པ་སྔར་བཞིན་བྱས་ཏེ ༑ ལུས་སྐྱིལ་ཀྲུང་དོག་པར་བཅའ། ལག་པ་གཉིས་མཉམ་བཞག་གི་ཕྱག་རྒྱ་ལྟེ་བ་ནས་ཕར་ཚིགས་པ་ལ་ལྷན་གྱིས་མནན། དེ་ནས་རླུང་ལྟེ་བའི་ཨཾ་ལ་བསྟིམས་ཏེ ༑ སྟེང་རླུང་རན་ཚད་དུ་མནན་ཞིང་མགོ་བཀུགས་བྱས་ལ། ཤེས་པ་ལྟེ་བའི་ཨཾ་ལ་དྲག་ཏུ་གཏད་དེ་བསྒོམ་མོ། །དེ་ནས་ཐུན་གཉིས་པ་ནས་བསྐྱེད་རིམ་བསྒོམ་མི་དགོས་ཏེ། བདག་གིས་སྟན་བདེ་བ་འདི་ལ་འདུག་ལ། རྫོགས་པའི་བྱང་ཆུབ་ཐོབ་པར་བྱ་སྟེ། སེམས་ཅན་ཐམས་ཅད་ཀྱི་དོན་བྱ་སྙམ་དུ་བསྒོམ། དེ་ནས་བདག་དཀྱིལ་འཁོར་དུ་ཞུགས་ཤིང༌། བླ་མ་དམ་པས་ལུས་ལྷ་དང་སྐལ་བ་མཉམ་པར་བྱས་ཚུན་ཆད་ཕྱི་ནི་བདེ་མཆོག་ཕྱག་བཅུ་གཉིས་པ་ཡབ་ཡུམ་ཡིན་ལ་ནང་ལྷ་སུམ་བཅུ་རྩ་བདུན་གྱི་ངོ་བོ་རང་ཡིན་སྙམ་དུ་བསྒོམ།

དེ་ནས་བླ་མ་དམ་པའི་ཆགས་གཉིས་སྤྱི་བོར་བསྒོམས་ལ་བླ་མ་ལ་གུས་འདུད་དྲག་པོ་བྱ། དེ་ནས་བསྲུང་འཁོར་བརྟན་པར་བསྒོམ། དཔའ་བོ་དང་དཔའ་མོའི་གོ་ཆ་གཉིས་བཅིངས། དེ་ནས་ཨཾ་གི་འོད་ཀྱིས་ཙཀྲ་བཞི་ཡིག་འབྲུ་དང་བཅས་པ་དང་རྩ་གསུམ་གསལ་གདབ་སྟེ། རླུང་ཨཾ་ལ་བསྟིམ་ཞིང་སྔར་བཞིན་དུ་བསྒོམ། དེ་ནས་ཐུན་གསུམ་པ་དང་བཞི་པ་གཉིས་པ་ལ་ཡང་དེ་དང་འདྲ་བར་བསྒོམ། དེ་ལྟ་བུའི་ཚུལ་གྱིས་ཐུན་བཞིའི་ངེས་པ་བྱས་ནས་ཞག་བདུན་ནས་ཟླ་བ་གཅིག་གི་བར་དུ་བསྒོམས་པས། དང་པོར་ལུས་ལ་དྲོད་སྐྱེ། འདར་བ་དང་སྤྲུག་པ་ལ་སོགས་པ་དང་ན་ཚ་ལ་སོགས་པ་འབྱུང་ ༑ དེ་ནས་ལྟེ་བའི་གནས་སུ་དུ་བ། སྨིག་རྒྱུ། སྲིན་བུ་མེ་ཁྱེར། མར་མེ་ཉེ་བར་འབར་བ། ནམ་མཁའ་སྤྲིན་མེད་ཀྱི་རྟགས་ལྔ་ལུགས་དང་མཐུན་པ་དང༌། ལུགས་ལས་ལྡོག་པ་གང་རུང་དུ་མཐོང་སྟེ། གཡས་གཡོན་གྱི་ལས་ཀྱི་རླུང་གིས་ཡེ་ཤེས་ཀྱི་མེའི་ནུས་པ་སྐྱེས་པ་ཡིན་ནོ། །དེ་ནས་གདོད་ཙཎྜཱ་ལཱི་སྦར་ཏེ། དེ་བརྟན་པའི་ཡན་ལག་ཏུ་ཉི་མ་རྣམ་པ་བདུན་ནས་ཟླ་བ་གཅིག་གི་བར་དུ་འོག་རླུང་དྲག་ཏུ་བསྐུམས་པའི་སྟོབས་ཀྱིས་ལྟེ་བའི་ཨཾ་དྲག་ཏུ་སྦར་ཏེ། དབུ་མ་ན་ཡར་མེ་སྣ་བུག་གཉིས་སུ་དམར་ཉུག་ཉུག་འོང་བ་སྙམ་བྱེད་ཀྱི་བར་དུ་བསྒོམ། དེའི་དུས་སུ་ཙཎྜ་ལཱིའི་སྟོབས་སུ་གྱུར་པས་མེ་རང་དབང་མེད་པར་འབར་ནས་དངོས་སུ་རང་འོང་བ་སྙམ་བྱེད་ཅིང་ཡེད་ཡེད་ལྡངས། དཔུང་པ་ལུག་མགོ་ཙམ་དུ་འཕེལ། ལྕེས་གདོང་སྨིན་མཚམས་སུ་སླེབ་པར་ཁེབས། ལྕེ་བསྐམས་ཤིང་སྐོམ་དད་ཆེ། ཆགས་པ་དྲག་པོ་སྐྱེ། དེ་ལྟར་ཙཎྜ་ལཱི་སྟོབས་སུ་གྱུར་ནས་ཏ་ཐཱའི་རྒྱུད་ལས་འགྲོ་འོང་བྱ་སྟེ ༑ ཨཾ་གི་མེ་དབུ་མ་ནས་སྦར་བས་རང་གི་ཙཀྲ་གོང་མའི་ཡིག་འབྲུ་རྣམས་ཞེན་ཐོགས་མེད་པར་བསྲེགས་ནས་སྨིན་མཚམས་གནད་ཀྱི་སྒོ་ཕྱེ་སྟེ་སྣ་བུག་གཡས་ནས་བྱུང་མདུན་དུ་ཏ་ཐཱ་དཔག་ཏུ་མེད་པ་བསམས་ཏེ། དེ་དག་གི་ཤངས་ཀྱི་བུ་ག་གཡོན་དུ་ཞུགས་སྨིན་མཚམས་ནས་སོང་ནས་སྤྱི་གཙུག་གི་ཙཀྲ་བསྲེགས།

མགྲིན་པ་དང༌། སྙིང་ཁ་དང༌། ལྟེ་བའི་ཙཀྲ་ཐམས་ཅད་བསྲེགས་ཏེ། རླུང་རེག་བྱ་དྲོད་ཀྱི་རང་བཞིན་ཅན་དེས་སྲིན་བུ་པད་པ་ཁྲག་འཐུང་བ་བཞིན་དུ་ཡེ་ཤེས་ཀྱི་བདུད་རྩི་ཁྱེར་ནས་དཀར་དམར་གྱི་རྣམ་པར་ཤངས་ཀྱི་བུ་ག་གཡས་ནས་བྱོན། བདག་གི་སྣ་བུག་གཡོན་ནས་ཞུགས། སྨིན་མཚམས་ནས་སྤྱི་གཙུག་གི་ཙཀྲ་ཁེངས་པའི་བར་ལ་སྔགས་ཀྱི་རིམ་པའོ།། །།དེ་ནས་སྤྱི་བོའི་ཧཾ་རྒྱས་པ་དེ་ལས་ཐིག་ལེ་རྣམ་པ་བཞིར་མགྲིན་པའི་བར་དུ་བྱོན་པ་ལ་མགྲིན་པའི་མེས་གཅིག་བསྐམས། མགྲིན་པ་གསུམ་བྱོན་པ་ལས་མགོ་སྤྲུག་པ་དང༌། མགྲིན་པ་འགག་པ་དང༌། རོ་སྣ་ཚོགས་ཉམས་སུ་མྱོང་བ་འབྱུང་སྟེ། དགའ་བའི་ཡེ་ཤེས་སོ། །དེ་ནས་སྙིང་ཁའི་བར་དུ་གསུམ་བྱོན་པ་གཅིག་བསྐམས། གཉིས་སུ་བྱོན་པ་ལས་སྔར་བས་བདེ་བའི་ཉམས་མྱོང་ཆེར་སྐྱེས་པས་མཆོག་དགའི་ཡེ་ཤེས་སོ། །དེ་གཉིས་ནི་བདེ་བ་ལ་ལོངས་སྤྱོད་པས་ལོངས་སྤྱོད་རྫོགས་པའི་སྐུའོ། དེ་ནས་ལྟེ་བའི་བར་དུ་ཐིག་ལེ་གཉིས་བྱོན་པ་ལ་གཅིག་ལྟེ་བའི་མེས་བསྐམས། ལྟེ་བར་གཅིག་ཏུ་བྱོན། དེ་ཡང་སྔར་དཀར་པོར་བྱོན་པ་ལས་འདིར་མེའི་འོད་ཀྱིས་ཁ་དོག་དམར་པོར་བསྒྱུར་བས་ཉི་མ་དང་ཁྲག་གོ ༑ སྔར་བས་མི་རྟོག་པ་ཤུགས་ཆེར་སོང་བས་དགའ་བྲལ་གྱི་ཡེ་ཤེས། གནས་ལྟེ་བར་བྱོན་པས་སྤྲུལ་པའི་སྐུའོ། །དེ་ནས་ཏིང་ངེ་འཛིན་གྱིས་སྤྲུལ་པའི་འཁོར་ལོའི་རྩ་ཐམས་ཅད་ནས་ཙཀྲ་གོང་མ་ཐམས་ཅད་དང་མཐར་རྩ་གནས་ཐམས་ཅད་དུ་སིབ་ཀྱིས་སོང་སྟེ། གང་བར་བསྒོམས་པས་ཡོངས་སུ་ཡང་གང་བར་འགྱུར་ལ་དེའི་སྟོབས་ཀྱིས་ལུས་ཐམས་ཅད་བདེ་སྟོང་ཟུང་དུ་ཆུད་ནས། ལུས་ལ་ཟྭ་ལྕག་གིས་བྲབས་སམ། གཡང་དུ་ལྷུང་ཡང་མི་གནོད་དེ། མདོར་ན་སྡུག་བསྔལ་གྱིས་ཀྱང་བདེ་བ་སྐྱེ་བས་ལྷན་ཅིག་སྐྱེས་པའི་དགའ་བའི་ཡེ་ཤེས་སོ། །དེ་ཉིད་རྣམ་པ་མི་རྟོག་པའི་ཡེ་ཤེས་ཀྱི་དོན་གྱིས་ན་ཆོས་ཀྱི་སྐུའོ། །ཡེ་ཤེས་ཀྱི་རིམ་པའོ། །དེ་བཞིན་དུ་ཡང་དང་ཡང་དུ་བསྒོམས་པས། རླུང་སེམས་ཐམས་ཅད་ལྟེ་བ་ནས་དབུ་མར་འདུས་ནས་མས་བརྟན་པའི་དགའ་བ་བཞིའི་མཐར་རྩ་ཐམས་ཅད་དབུ་མར་རོ་གཅིག་ཅིང༌།

ཁམས་བདུད་རྩི་སྨིན་མཚམས་སུ་ཐིམ་པ་ལས་པྲ་སེ་ན་ལྟ་བུ་དྭངས་ཤིང་ཐོགས་པ་མེད་པ་ཟད་ ( ཟག་ ) པ་མེད་པའི་ལུས་སུ་གྱུར་པ་ནི་ལོངས་སྤྱོད་རྫོགས་པའི་སྐུའོ། །རླུང་ཐམས་ཅད་དབུ་མར་ཐིམ་པ་ལས་སེམས་གཟུང་འཛིན་གྱི་རྣམ་རྟོག་དང་བྲལ་ཏེ། རྟོག་མེད་རྣལ་མར་གྱུར་པ་ནི་ཆོས་ཀྱི་སྐུའོ། ། དེ་ལྟར་སྐུ་དང་ཡེ་ཤེས་ཟུང་དུ་འཇུག་པ་ནི་འབྲས་བུ་གསང་བའི་རིམ་པའོ། ། ས་མཱཔྟ།། །།༈ གསང་བའི་དེ་ཁོ་ན་ཉིད་རབ་ཏུ་གསལ་བའི། ཌེ་ནི་ནམ་མཁར་འགྲོ་བ་ཞེས། །སངས་རྒྱས་ཁམས་དང་རྣམ་པར་བརྟགས། །ཞེས་པ་ལ་སྒྲའི་མདོའམ་བྱིངས་ལས། སྒྲ་དགོད་པ་དང་སྒྲ་སྒྲུབ་པ་གཉིས་ཏེ། མདོ་ནི་ཌེ་བྱ་ཡ་གྷ་མ་ནེ་ཨག ( ཀ྄་ ) ཨག ( ཀ྄ ) ག་ཀུ་ཏི་ལ་ཡ་གྷ་ཏ་ཞེས་པ་སྟེ། ཨག ( ཀ྄་ ) ཁམས་སམ་བྱིངས་སུ་འགྲོ་བའོ། །ཌེ་ལ་ཌེ་བྱ་ཡ་གྷ་མ་ནི། མདོ་ལས་ཌེ་ཞེས་བྱ་བ་བྱིངས་ཡིན་པས་ཌེ་དགོད། ཨག ( ཀ྄་ ) ལ་སོགས་པའི་མདོ་ལས་ཨག ( ཀ་྄ ) བྱིངས་ཡིན་པས་ཨག་ ( ཀ྄ ) དགོད། དོན་གྱིས་ན་ཌེ་ད་ཨག་ ( ཀ྄་ ) གཉིས་བཞིར་དགོད། རྐྱེན་ནི་ཨིན྄་པྲ་ཏེ་ན་ཞེས་པ་དང༌། དི་པི་པྲ་ཏེ་ན་ཞེས་པ་གཉིས་ཏེ། རྐྱེན་གཉིས་ལ་མདོ་མེད་གསུང༌། ད་ནི་སྒྲ་བསྒྲུབ་སྟེ་ཌེ་ལ་མེ ( ཨེ་ ) པ་བཏོན་པ་ཕྱེད་མེད་དེ་ཌར྄་སོང༌། དེ་ལ་ཨག ( ཀ྄་ ) གི་ཨ་བཅུག་པས་སྲོག་ཅན་ནོ། ག྄ ( ཀ྄་ ) ཕྱེད་པའོ། །དེ་ལ་ཨིན྄་གྱི་ཨི་བཅུག་པས་སྲོག་ཅན་ནོ། །ན྄་ཕྱེད་པའོ། །དེ་ལ་ངི་བཅུག་པས་སྲོག་མེད་དུ་སོང་བ་ལ་ནི་སྲོག་ཅན་ནོ། །པྲ་ཏེ་ན་གཉིས་སྒྲ་འདྲེན་པའི་རྐྱེན་ཙམ་མོ། །དེ་ལྟར་ཌཱ་ཀི་ནི་ཞེས་པ་བྱིངས་དང་རྐྱེན་ལས་གྲུབ་པ། དོན་སྤྲུལ་པ་དུ་མས་ནམ་མཁའ་ལ་འགྲོ་བས་མཁའ་འགྲོ་མའོ།། །། ༄༅། །སྤྱོད་པའི་རྡོ་རྗེའི་གཞུང་དྲུག་གི་བསྡུས་དོན་ས་སྐྱ་པ་ཆེན་པོའིའོ། ། ༄༅། །བླ་མ་དམ་པའི་ཞབས་ལ་སྤྱི་བོས་གུས་པས་ཕྱག་འཚལ་ལོ།། སློབ་དཔོན་སྤྱོད་པའི་རྡོ་རྗེས་མཛད་པའི་བཅོམ་ལྡན་འདས་དཔལ་འཁོར་ལོ་བདེ་མཆོག་གི་དཀྱིལ་འཁོར་གྱི་ཆོ་ག་ལ་དོན་གསུམ་སྟེ།

ཀླད་ཀྱི་དོན་རྩོམ་པའི་ཡན་ལག་བསྟན་པ་དང༌། གང་བརྩམ་པར་བྱ་བ་གཞུང་གི་དོན་དང༌། མཇུག་བརྩམས་པའི་ སེམས་ཅན་ཀུན་ལ། དགེ་བ་བསྔོ་བའོ། །དང་པོ་ལ་ལྔ་སྟེ། ཕྱག་འཚལ་ དཔལ་ལྡན། ཞིང་རྩོམ་པར་དམ་བཅའ་བའི་སྒོ་ནས་ལུས་རྣམ་པར་བཞག་པ་དང༌། བསྟན་བཅོས་ ལུགས་སུ། རྩོམ་པའི་རྒྱུ་ཡོད་པ་དང༌། སློབ་དཔོན་ སྒྲ་དང༌། ཉིད་ཀྱི་ཁེངས་སྐྱུངས་བ་དང༌། རྒྱུད་ གར་གྱི། གཞན་དང་ཐུན་མོང་མ་ཡིན་པར་བསྟན་པ་དང༌། བརྗོད་བྱ་ཁྱད་པར་ དོན་ལ། དུ་འཕགས་པར་བསྟན་པའོ། །གཞུང་དོན་ལ་གསུམ་སྟེ། སྔོན་དུ་བསྙེན་པ་དང༌། དཀྱིལ་འཁོར་གྱི་སྤྱོད་པ་བདུན་དང༌། བརྟུལ་ཞུགས་ཀྱི་རིམ་པ་བཅུ་བཞིའོ། །བསྙེན་པ་ལ་ལྔ་སྟེ། སློབ་དཔོན་གྱི་མཚན་ ཡང་དག ཉིད་བསྟན་པ་དང༌། སློབ་མའི་ འཇམ་ཞིང༌། མཚན་ཉིད་བསྟན་པ་དང༌། ཡོ་བྱད་ཚོགས་པར་བྱ་བ་དང༌། དམ་ཚིག་ དམ་ཚིག དང་སྡོམ་པ་བསྒྲག་པ་དང༌། གནས་ལ་སོགས་ དེ་ནས་དཔའ་བོ། པ་བསྟན་པའོ། །དཀྱིལ་འཁོར་གྱི་སྤྱོད་པ་ལ་བདུན་ཏེ། སའི་ཆོ་ག་དཀྱིལ་འཁོར་གྱི་སྤྱོད་པ་དང༌། སྟ་གོན་དུ་གནས་པ་དཀྱིལ་འཁོར་གྱི་སྤྱོད་པ་དང༌། ཐིག་གི་ཆོ་ ཤེས་རབ་ཅན། ག་དཀྱིལ་འཁོར་གྱི་སྤྱོད་པ་དང༌། ཚོན་ དུར་ཁྲོད། གྱྀ་ཆོ་ག་དཀྱིལ་འཁོར་གྱི་སྤྱོད་པ་དང༌། ལྷ་ སྒྲའི་གཟུགས། དགོད་པ་དང་དམ་ཚིག་པ་བསྐྱེད་པ་ལ་སོགས་པ་དཀྱིལ་འཁོར་གྱི་སྤྱོད་པ་དང༌། སློབ་དཔོན་བདག་ ཕ་རོལ། ཉིད་འཇུག་པ་དཀྱིལ་འཁོར་གྱི་སྤྱོད་པ་དང༌། སློབ་མ་ དག་དང༌། དཀྱིལ་འཁོར་དུ་འཇུག་པ་དཀྱིལ་འཁོར་གྱི་སྤྱོད་པའོ། །དང་པོ་ལ་དྲུག་སྟེ། ས་ དེ་ནས༌། བརྟག་ཅིང་བཟུང་བ ༑ བསླང་བ་ མགུལ་རྒྱན། སྦྱང་བ་ ཆུ་དང༌། བྱིན་གྱིས་ དབང་ལྡན། བརླབས་པ། བསྲུང་ ཞལ་བཞི༑ བ། སའི་ དེ་ལྟར། ལྷ་མོ་མཁྱེན་པར་གསོལ་བའོ། །སྟ་གོན་དུ་གནས་པ་ལ་གསུམ་སྟེ། ལྷ་སྟ་ སྒྲ་ལ་སོགས་པ། གོན་དུ་གནས་པ་དང༌། སློབ་ སློབ་མའི། མ་སྟ་གོན་དུ་གནས་པ་དང༌། བུམ་ སེམས་ཅན། པ་སྟ་གོན་དུ་གནས་པའོ། །བརྟུལ་ཞུགས་ཀྱི་རིམ་པ་ལ་གསུམ་སྟེ།

རྣམ་པར་ དེ་ནས་སློབ་མ། བཞག་པ་ཙམ་བསྟན་པ་དང༌། སོ་སོར་རྒྱས་པར་བཤད་པ་དང༌། མདོར་ མེ་ཏོག བསྡུས་ཏེ་བསྟན་པའོ། །བར་མ་ལ་བཅུ་བཞི་སྟེ། མེ་ཏོག་ ལྷའི། ཕྲེང་བའི་དབང་བསྐུར་བ་དང༌། ཆུའི་ འདབ་མའི། དབང་དང་ཅོད་ དེ་ནས། པན་གྱི་དབང་དང༌། རྡོ་རྗེའི་ ལག་ དང༌། དྲིལ་ འདི་ཞེས། བུའི་དང༌། མིང་ ཨོཾ་ཤྲཱི༑ གི་དང༌། འདི་ནི་ ཐུན་མོང་གི་བརྟུལ་ཞུགས་དང༌། ཐུན་ ཁ་ཊཱཾ་ཀ མོང་མ་ཡིན་པའི་བརྟུལ་ཞུགས་དང༌། རྗེས་སུ་གནང་བ་དང༌། བསྲུང་བའི་དམ་ཚིག་བཀའ་ཡིས་གནང་བ་དང༌། གཟེངས་ གཡོན་པ། བསྟོད་ཅིང་ལུང་བསྟན་པ་དང༌། དབུགས་ ཁམས་གསུམ༑ དབྱུང་བ་ཡོན་དབུལ་བ་དང་བཅས་པ་དང༌། གསང་ དེ་བས། བའི་དབང་བསྐུར་དང༌། ཤེས་ ཡོན་ཏན། རབ་ཡེ་ཤེས་ཀྱི་དབང་བསྐུར་བསྟན་པའོ། །རྗེས་གནང་ལ་དོན་བཞི་སྟེ། ལྷ་ དེ་ནས། མཆོད་པའི་རྗེས་སུ་གནང་བ་དང༌། སེམས་ཅན་ ཇི་ལྟར། གྱི་དོན་བྱ་བའི་རྗེས་སུ་གནང་བ་དང༌། ཕ་རོལ་ སེམས་ཅན་ཀུན་ལ། ཏུ་ཕྱིན་པ་དང་གསང་སྔགས་ཀྱི་ཆོས་བཤད་པའི་རྗེས་སུ་གནང་བ་དང༌། ཕྲིན་

ཞི་དང༌། ལས་བཞི་བསྒྲུབ་པའི་རྗེས་སུ་གནང་བའོ། །དམ་ཚིག་བཀས་གནང་བ་ལ་གཉིས་ཏེ། དམ་ ནངས་པར། ཚིག་དང་སྡོམ་པ་བསྲུང་བ་དངོས་དང༌། སྤྱོད་ འདིར་དབང་བསྐུར། པའི་རྗེས་སུ་གནང་བའོ། །ཨིཐཱི།། །།༈ ཨོཾ་སྭསྟི་སིདྡྷཾ། སློབ་དཔོན་ནག་པོ་སྤྱོད་པས་མཛད་པའི་བཅོམ་ལྡན་འདས་འཁོར་ལོ་བདེ་མཆོག་གི་མངོན་པར་རྟོགས་པའི་རིམ་པ་ལ་དོན་གསུམ་སྟེ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་གཉིས་ཏེ ༑ མཆོད་ ཡི་དྭགས་གདན་ལ། པར་བརྗོད་པ་དང༌། བཤད་པར་ བདེ་མཆོག དམ་བཅའ་བའོ ༑ ༑ གཞུང་གི་དོན་ལ་གཉིས་ཏེ། མཉམ་པར་བཞག་པའི་རྣལ་འབྱོར་དང༌། མཉམ་པ་ལས་ལངས་པའི་རྣལ་འབྱོར་རོ། །མཉམ་གཞག་ལ་གཉིས་ཏེ། བསྐྱེད་པའི་རིམ་པ་དང༌། རྫོགས་ སྙིང་གི་ པའི་རིམ་པའོ། །དང་པོ་ལ་གསུམ་སྟེ། དང་པོ་སྦྱོར་བའི་ཏིང་ངེ་འཛིན་དང༌། དཀྱིལ་འཁོར་རྒྱལ་མཆོག་དང༌། ལས་རྒྱལ་མཆོག་གོ ༑ དང་པོ་སྦྱོར་བའི་ཏིང་ངེ་འཛིན་ལ་གཉིས་ཏེ། རྒྱུ་ཚོགས་གཉིས་བསག་པ་དང་ ༑ འབྲས་བུ་ལྷ་བསྐྱེད་པའོ། །དང་པོ་ལ་གཉིས་ཏེ། བསོད་ནམས་ སྙིང་ཁའི། ཀྱི་ཚོགས་བསག་པ་དང༌། ཡེ་ཤེས་ ཐམས་ཅད། ཀྱི་ཚོགས་བསགས་པའོ། །འབྲས་བུ་ལྷ་བསྐྱེད་པ་ལ་གཉིས་ཏེ། རྟེན་ སྣ་ཚོགས། བསྐྱེད་པ་དང༌། བརྟེན་པ་བསྐྱེད་པའོ། །དེ་ལ་བཞི་སྟེ། བསྙེན་པ་དང༌། ཉེ་བར་བསྒྲུབ་ ཨོཾ་ཧ། པ་དང༌། སྒྲུབ་པ་ སྙིང་ཁའི། དང༌། སྒྲུབ་ ཡེ་ཤེས། པ་ཆེན་པོའོ། །དང་པོ་ལ་ཡང་གཉིས་ཏེ། རྒྱུ་རྡོ་རྗེ་ ཕྱག་བཞི། འཛིན་པ་བསྐྱེད་པ་དང༌། འབྲས་བུ་ རི་བོ། རྡོ་རྗེ་འཛིན་པ་བསྐྱེད་པའོ། །དཀྱིལ་འཁོར་རྒྱལ་མཆོག་ལ་གཉིས་ཏེ། རྗེས་ཆགས་ ལིང་ག སྔོན་དུ་འགྲོ་བས་དམ་ཚིག་སེམས་དཔའ་བསྐྱེད་པ་དང༌། ཡེ་ཤེས་ ཡེ་ཤེས། སེམས་དཔའ་གཞུག་ཅིང་དབང་བསྐུར་བའོ། ། ལས་རྒྱལ་མཆོག་ལ་གཉིས་ཏེ། མཆོད་པ་ ཕྱི་ནང༌། བྱ་བ་དང༌། ལྷའི་དག་ ད་ནི། པ་དྲན་པའོ ༑ ༑ མཉམ་པ་ལས་ལངས་པའི་རྣལ་འབྱོར་ལ་ཡང་གསུམ་སྟེ། གཏོར་མ་ རྫས་བཅུ༑ དང༌། བཟླས་ ཨོཾ་ན་མོ། པའི་སྔགས་དང༌། སྤྱོད་ལམ་གྱི་དུས་སུ་གོ་ཆའི་

ཨོཾ་ཧ། བསྲུང་བ་བསྟན་པའོ། །ཡང་ན་འདི་སྐད་ཀྱང་གསུང་སྟེ། མཉམ་གཞག་དང༌། མཉམ་ལངས་སོ། །དང་པོ་ལ་བཞི་སྟེ། རྣལ་འབྱོར་དང༌། ཤིན་ཏུ་རྣལ་འབྱོར་དང་ ༑ རྗེས་སུ་རྣལ་འབྱོར་དང༌། རྣལ་འབྱོར་ཆེན་པོའོ། །གཞན་རྣམས་གོང་དང་འདྲའོ ༑ ༑ ཨི་ཐི།། །།༈ ཨོཾ་སྭ་སྟི། སློབ་དཔོན་སྤྱོད་པའི་རྡོ་རྗེས་མཛད་པའི་བཅོམ་ལྡན་འདས་འཁོར་ལོ་སྡོམ་པའི་སྦྱིན་སྲེག་གི་ཆོ་ག་ལ་དོན་གསུམ་སྟེ། ཀླད་ཀྱི་དོན་དང་ ༑ གཞུང་གི་དོན་དང༌། མཇུག་ དཔལ་སྡོམ། གི་དོན་ནོ། །དང་པོ་ལ་གཉིས་ཏེ། མཆོད་པར་ སྔོ་སེར། བརྗོད་པ་དང༌། བཤད་པར་ ཐོག་མར། དམ་བཅའ་བའོ། །གཞུང་གི་དོན་ལ་གསུམ་སྟེ། སྦྱིན་སྲེག་ དཀྱིལ་འཁོར་དང་ནི། བྱ་བའི་དུས་དགོས་པ་ཁྱད་པར་དུ་བསྒྲུབ་པ་བསྟན་པ་དང༌། ལུས་ བླ་མ་ནང༌། རྣམ་པར་བཞག་པའི་ཚུལ་གྱི་གཞན་གྱི་གཞུང་ལ་ཟུར་ཟ་བར་བསྟན་པ་དང༌། ཡན་ལག་རྒྱས་པར་བཤད་པའོ། །དེ་ལ་གཉིས་ཏེ། ནང་གི་སྦྱིན་སྲེག་དང༌། ཕྱིའི་སྦྱིན་སྲེག་གོ །དང་པོ་ལ་གསུམ་སྟེ། ནང་བླ་ན་ དེ་ལ་བླ་ན། མེད་པའི་སྦྱིན་སྲེག་དངོས་དང༌། དེ་དང་ པད་མ། རྗེས་མཐུན་པའི་མཚོན་བྱེད་ལ་ཡང་བླ་ན་མེད་པའི་སྦྱིན་སྲེག་ཏུ་བསྟན་པ་དང༌། སྦྱིན་སྲེག་གི་ ཛྙཱ་ན། རང་གཞུང་དང་གཞན་གཞུང་གཉིས་མཐུན་པར་མཚམས་སྦྱོར་དང་བཅས་པའོ། ། ཕྱིའི་སྦྱིན་སྲེག་ལ་གཉིས་ཏེ། རྒྱུད་སོ་ དེ་ནས་ཡང༌། སོ་ལས་སློབ་དཔོན་གྱིས་རྒྱས་པར་བསྟན་པ་ཡང་རྣལ་འབྱོར་མ་རྒྱུད་ལ་བརྟེན་པའི་སྦྱིན་སྲེག་མདོར་བསྟན་པ་དང༌། རྒྱས་པར་བཤད་པ་དངོས་སོ། །དེ་ལ་གསུམ་སྟེ། སྦྱོར་བ་དང༌། ལས་དང་རྗེས་སུ་མཐུན་པའི་བསྒྲུབ་པ་དང༌། མཇུག་གི་ཆོ་གའོ། །དང་པོ་ལ་གསུམ་སྟེ། ཐབ་ཁུང་མངོན་པར་ དེ་ཐབ་ཁུང༌། འདུ་བྱ་བ་དང༌། ཡོ་བྱད་བསགས་པ་ ཡམ་ཤིང་བུད་ཤིང༌། འདིར་མདོ་ཙམ་དུ་བསྟན་པ་དང༌། སྒྲུབ་པ་ དེ་ནས་རྡོ་རྗེ། པོ་རང་ཉིད་ཆས་སུ་འཇུག་པ་བསྟན་པའོ། །དངོས་གཞི་ལས་དང་རྗེས་སུ་མཐུན་པའི་སྒྲུབ་པ་ལ་གཉིས་ཏེ། འཇིག་རྟེན་པའི་མེ་ལྷ་མཆོད་པ་དང༌།

འདས་པའི་མེ་ལྷ་མཆོད་པའོ། །དང་པོ་ལ་བཞི་སྟེ། ཐབ་ཁུང་བསྲུང་ དེ་ནས་རང་གི ཞིང་བྱིན་གྱིས་བརླབས་པ་དང༌། ལས་དང་མཐུན་པའི་ ཡི་གེ་ཧཱུྃ། མེ་ལྷ་བསྐྱེད་པའི་ཆོ་ག་དང༌། མཆོད་རྫས་དགྲམ་ དེ་ནས་མཆོད། པ་དང་ ༑ སྦྱིན་སྲེག་བྱ་ དེ་ནས་ཕྱི་རོལ། བའི་རིམ་པ་དངོས་སོ། །འདས་པའི་མེ་ལྷ་མཆོད་པ་ལ་ཡང་གསུམ་སྟེ། སེམས་དཔའ་ དེ་ནས་མེ་ལྷ། སུམ་བརྩེག་གི་ཚུལ་གྱིས་རྟེན་དང་བརྟེན་པའི་དཀྱིལ་འཁོར་བསྒྲུབ་པ་དང༌། སྦྱིན་སྲེག་བྱ་བའི་རིམ་པ་དངོས་ སྔར་བཞིན། དང༌། རྫས་སྔགས་ སྦྱིན་སྲེག དང་ལས་སྔགས་ཀྱི་ཁྱད་པར་བསྟན་པའོ། ། མཇུག་གི་ཆོ་ག་ལ་གསུམ་སྟེ། མཆོད་བསྟོད་ དེ་ནས་ཇི། སྔོན་དུ་འགྲོ་བས་འདས་པའི་མེ་ལྷ་གཤེགས་སུ་གསོལ་བ་དང༌། འཇིག་རྟེན་པའི་མེ་ལྷ་ལ་ལྷག་མའི་སྦྱིན་ དེནས་མེ་ལ། སྲེག་དབུལ་ཞིང་གཤེགས་སུ་གསོལ་བ་དང༌། ཡི་གེ་བརྒྱ་ རྗེ་བཙུན་གྱི། པ་སྔོན་དུ་འགྲོ་བས་ཕུར་བུ་དབྱུང་བ་ལ་སོགས་པ་མཇུག་གི་ཆོ་ག་བསྟན་པའོ། །ཨི་ཐཱི། ། བླ་མ་དམ་པའི་ཞབས་པད་སྤྱི་བོས་ལེན། སློབ་དཔོན་ནག་པོ་སྤྱོད་པས་མཛད་པའི་གསང་བའི་དེ་ཁོ་ན་ཉིད་རབ་ཏུ་གསལ་བ་འདི་ལ། ཀླད་དང༌། གཞུང་དང༌། མཇུག་གི་དོན་ནོ། །དང་པོ་ལ་གཉིས་ཏེ། ཕྱག་འཚལ་ ཐོག་ མ།བ་དང༌། བཤད་པར་ གསང་བའི། དམ་བཅའ་བའོ། །གཞུང་ལ་གཉིས་ཏེ། ལེའུ་དང་པོས་དེ་ཁོ་ན་ཉིད་ཀྱི་མཚན་ཉིད་ཀྱི་གཙོར་བསྟན་པ་དང༌། ལེའུ་གཉིས་པ་ལ་སོགས་པས་དེའི་བསྒོམ་པ་བསྟན་པའོ། །དང་པོ་ལ་གསུམ་སྟེ། རྗོད་བྱེད་དང་བཅས་པའི་བརྗོད་བྱའི་ཁྱད་པར་བསྟན་པ་དང༌། བརྗོད་བྱའི་མཚན་ཉིད་དངོས་བསྟན་པ་དང༌། དེ་དག་གི་གཞུང་ཉེ་ གསང་པའི། བར་བསྡུ་བའོ། །དང་པོ་ལ་གཉིས་ཏེ། རྗོད་བྱེད་ཀྱི་ཚོགས་ རྒྱུད་རྣམས། བསྟན་པ་དང༌། བརྗོད་བྱའི་ཁྱད་པར་དངོས་བསྟན་པའོ། །དེ་ལ་གཉིས་ཏེ། ཐུན་མོང་གི་བརྗོད་བྱ་ བཟླས་དང༌། དགོས་པ་དང་བཅས་པ་དང༌། ཐུན་མོང་མ་ གང་ཞིག ཡིན་པའི་བརྗོད་བྱ་ཕན་ཡོན་དང་བཅས་པ་བསྟན་པའོ། ། བརྗོད་བྱའི་མཚན་ཉིད་དངོས་བསྟན་པ་ལ་གསུམ་སྟེ།

བཤད་པར་དམ་བཅའ་བའི་སྒོ་ནས་མཚན་ ཆོས་དང༌། ཉིད་མདོར་བསྟན་པ་དང༌། མཚན་ཉིད་རྒྱས་པར་བཤད་པ་དང༌། དེའི་མཚན་ཉིད་རྟོགས་པར་དཀའ་བས་བརྟག་པའི་བྱེ་བྲག་བསྟན་པའོ། །རྒྱས་པར་བཤད་པ་ལ་གཉིས་ཏེ། མཚན་ཉིད་དངོས་ དཔལ་ལྡན་འདུས་པ༑ རྗོད་བྱེད་རྒྱུད་ཀྱི་དབྱེ་བ་དང་བཅས་ཏེ་བསྟན་པ་དང༌། གཉིས་ འདུས་པའང།་ སྤྲོད་བླ་མེད་ཀྱི་བརྗོད་བྱའི་དེཁོ་ན་ཉིད་འདུས་པ་རྒྱུ་དང་བཅས་པར་བསྟན་པའོ། ། བརྟག་པའི་བྱེ་བྲག་ལ་གཉིས་ཏེ། མཚམས་ དེ་ཉིད་དུ་ནི། སྦྱར་བ་དང༌། བརྟག་པ་དངོས་སོ། །དེ་ལ་གསུམ་སྟེ། དཔེ་དོན་གྱི་སྒོ་ནས་བསྟན་པ་དང༌། རྟོག་ སེམས་ཅན་ཐ་མ། བྱེད་ཀྱི་རབ་ཏུ་དབྱེ་བ་དང༌། རྟོག་བྱེད་ཀྱི་རབ་ཏུ་དབྱེ་བ་ཁྱད་པར་ཅན་དུ་བླ་མས་བསྟན་པའོ། །དེ་ལ་གསུམ་སྟེ། ཡིད་ ཡིད་ཆེས། ཆེས་ཐམས་ཅད་ཀྱི་བྱེད་པ་པོར་བླ་མ་བསྟན་པ་དང༌། དེའི་ བླ་མ་རྣམ་པ། དབྱེ་བ་དང༌། དེ་ལ་མཆོད་ཅིང་བསྔགས་པ་ ཕན་ཡོན་དང་བཅས་པར་བསྟན་པའོ། །དེ་ལ་གཉིས་ཏེ།མཆོད་པ་ཕན་ འབད་དང༌། ཡོན་དང་བཅས་པ་དང༌།བསྔགས་ དེ་ནི་ཡི་གེའི། ཕན་ཡོན་དང་བཅས་པར་བསྟན་པའོ ༑༑ དེའི་བསྒོམ་པ་ལ་གཉིས་ཏེ། བསྒོམ་བྱའི་རྗོད་བྱེད་ཀྱི་ལུས་རྣམ་པར་བཞག་པ་དང༌། ཡན་ལག་རྒྱས་པར་བཤད་པའོ། །དང་པོ་ལ་གཉིས་ཏེ། བསྒོམ་བྱའི་བརྗོད་བྱའི་ལུས་རྣམ་པར་བཞག་པ་དང༌། དེའི་རྗོད་བྱེད་ཀྱི་ལུས་རྣམ་པར་བཞག་པའོ། །དང་པོ་ལ་གཉིས་ཏེ། བསྒོམ་བྱའི་ དེ་ནས་གསང་བ། སེམས་དངོས་པོ་ཐམས་ཅད་ཀྱི་རང་བཞིན་ཡིན་པར་བསྟན་པ་དང༌། དེ་ཉིད་དེའི་ འདུས་པ། བསྐྱེད་རྫོགས་ལ་སོགས་པའི་སེམས་འདུས་པ་གཉིས་མེད་ཀྱི་ངོ་བོར་བསྟན་པའོ། །དེའི་རྗོད་བྱེད་ཀྱི་ལུས་རྣམ་པར་བཞག་པ་ལ་གཉིས་ཏེ། རྣལ་འབྱོར་རྒྱུད་ཀྱི་ འདི་སྐད ༑ ཚིག་གིས་བསྟན་པ་དང༌། རྣལ་འབྱོར་མའི་ གསང་བ། རྒྱུད་ཀྱི་ཚིག་གིས་བསྟན་པའོ ༑ ༑ ཡན་ལག་རྒྱས་པར་བཤད་པ་ལ་གསུམ་སྟེ། །རྣལ་འབྱོར་རྒྱུད་ཀྱི་སྒོ་ནས་དང་ ༑ རྣལ་འབྱོར་མའི་རྒྱུད་ཀྱི་སྒོ་ནས་དང༌།

དེ་དག་གི་གཞུང་ཉེ་བར་ རྣལ་འབྱོར་རྒྱུད་དུ། བསྡུ་བའོ། །དང་པོ་ལ་གསུམ་སྟེ། དོན་རིམ་པ་བཞི་ལ་སྦྱར་བ་དང༌། དཔེ་ལས་ཀྱི་ཕྱག་རྒྱ་ལ་སྦྱར་བ། དེ་དག་གི་ འདི་སྐད་ལ་སོགས་པ། གཞུང་ཉེ་བར་བསྡུ་བའོ།། དང་པོ་ལ་གཉིས་ཏེ། རིམ་པ་བཞིའི་དོན་རྒྱས་པར་བཤད་པ་དང༌། དེ་དག་གི་གཞུང་ཉེ་བར་བསྡུའོ། །དང་པོ་ལ་བཞི་སྟེ། རྒྱུད་ཀྱི་རིམ་པ་མདོར་བསྡུས་པའི་ཚུལ་གྱིས་གཏན་ལ་དབབ་པ་དང༌། སྔགས་ཀྱི་རིམ་པ་གཞན་ལ་ལྟོས་པའི་ཚུལ་གྱིས་བསྟན་པ་དང༌། ཡེ་ཤེས་ཀྱི་རིམ་པ་བརྗོད་བྱེད་ཡི་གེ་དང་བཅས་པ་དང༌། གསང་བའི་རིམ་པ་མཚན་གཞི་དང་མཚན་ཉིད་དུ་བཅས་པར་གཏན་ལ་དབབ་པའོ ༑༑ རྒྱུད་རིམ་ལ་གཉིས་ཏེ། བཤད་ རྫོགས་པའི། པར་དམ་བཅའ་བ་དང༌། དེ་གཏན་ལ་དབབ་པའོ། །དེ་ལ་གཉིས་ཏེ། རྫས་དང་བཏགས་ ཨེ་ནི། པའི་ཡི་གེ་བཞིའི་སྒོ་ནས་འཁོར་ལོ་བཞི་གཏན་ལ་དབབ་པ་དང༌། ཡི་གེ་བཞི་ལྡབས་པའི་ཚུལ་གྱིས་འཁོར་ལོ་བཞི་པོ་དེ་ ཨེ་དང་བཾ་ཞེས། ཉིད་ཐབས་དང་ཤེས་རབ་གཏན་ལ་དབབ་པའོ། །སྔགས་རིམ་ལ་དབྱེ་བ་མེད་དོ། །གསུམ་པ་ཡེ་ཤེས་ཀྱི་རིམ་པ་ལ་གཉིས་ཏེ། བཏགས་པ་དང་རྫས་ཀྱི་ཡི་གེས་ཡེ་ཤེས་ཀྱི་རིམ་པ་རྟོགས་པའི་ཆ་ཕྱེ་ནས་གཏན་ལ་དབབ་པ་དང༌། ཡི་གེ་དེ་གཉིས་ཀྱང་ཐབས་ཤེས་རབ་ལ་སོགས་པའི་མིང་ ཤེས་རབ་ཐབས་ཀྱི། གི་རྣམ་གྲངས་སུ་བསྟན་པའོ། །དང་པོ་ལ་གཉིས་ཏེ། བཏགས་པའི་ཡི་གེ་ གཞན་ཡང༌། བདག་གིས་ཞེས་པས་ལོངས་སྐུ་དང་ཟླ་བ་ལ་སོགས་པ་གཏན་ལ་དབབ་པ་དང༌། རྫས་ཀྱི་ཡི་གེ་ཐོས་པས་འཁོར་ལོ་གཅིག་ གཞན་ཡང་ཐོས་པ། ལ་བརྟེན་པའི་སྤྲུལ་སྐུ་དང་ཡུངས་དཀར་ལ་སོགས་པར་བསྟན་ནོ། །དོན་བཞི་པ་གསང་བའི་རིམ་པ་ལ་བཞི་སྟེ། དུས་གཅིག་ན་ཞེས་པ་བརྗོད་ གཞན་ཡང༌། བྱ་དང་བཅས་པས་གསང་རིམ་རྟོགས་པའི་མཚན་གཞི་བསྟན་པ་དང༌། གསང་བའི་རིམ་པའི་མཚན་ཉིད་བསྟན་པའོ། །དེ་ལ་གཉིས་ཏེ། ཐོག་མཐའི་ཚིག་བསྡུས་པ་བཅོམ་ལྡན་འདས་དང་བཞུགས་པའི་ཚིག་དོན་གྱི་སྒོ་ནས་མཚན་ཉིད་བསྟན་པ་དང་ ༑ དེ་བཞིན་གཤེགས་པ་ལ་སོགས་པའི་ཚིག་དོན་གསུམ་གྱི་སྒོ་ནས་མཚན་ཉིད་བསྟན་པའོ།

།དང་པོ་ལ་གཉིས་ཏེ། ། བཅོམ་ལྡན་འདས་ཀྱི་ཚིག་དོན་དང༌། བཞུགས་པའི་ཚིག་དོན་བསྟན་པའོ། །དང་པོ་ལ་གཉིས་ཏེ། བྷ་གའི་སྒྲས་འདིར་ དུས་གཅིག་པ་དེ་ཉིད་དུ་ཡང༌། བཅོམ་པ་ལ་འགྲོ་བས་སྤངས་པ་ཕུན་སུམ་ཚོགས་པ་དང༌། བྷ་གའི་སྒྲ་དབྱིངས་ མཁའ་དབྱིང ས།ལ་བྱ་ལ། དེ་ལ་དམིགས་པའི་རྟེན་དང་བརྟེན་པ་དབྱེར་མེད་དུ་རྟོགས་པ་ལ་བྱ་སྟེ། རྟོགས་པ་ཕུན་སུམ་ཚོགས་པ་བསྟན་པའོ།། བཞུགས་པའི་ཚིག་དོན་ལ་གསུམ་སྟེ། འཕེལ་ བཞུག་པས་ཞེས་བྱ། འགྲིབ་མེད་པའི་དུས་རོ་གཅིག་དབྱེར་མེད་པ་རྡོ་རྗེ་སེམས་དཔའི་རང་བཞིན་དུ་རྟོགས་པའི་ཚུལ་གྱིས་བཞུགས་པ་དང༌། འཇིག་རྟེན་སྣོད་ སེམས་ཅན་ཐམས་ཅད། བཅུད་ལ་སོགས་པའི་ཆོས་ཅན་དང་ཆོས་ཉིད་དབྱེར་མེད་པ་རྡོ་རྗེ་སེམས་དཔའི་ཚུལ་དུ་རྟོགས་པ་དང༌། ཡེ་ཤེས་ཀྱི་ སྐད་གཅིག་མ་ལས། རིམ་པའི་གནས་སྐབས་ཀྱི་དགའ་བ་དང་སྐད་ཅིག་མ་རྣམས་རྡོ་རྗེ་སེམས་དཔའ་ལ་སོགས་པར་བསྟན་པའོ། །དེ་བཞིན་གཤེགས་པ་ལ་སོགས་པའི་ཚིག་དོན་ལ་གསུམ་སྟེ། དེ་བཞིན་གཤེགས་པའི་ཚིག་དོན་དང༌། སྐུ་གསུང་ཐུགས་རྡོ་རྗེའི་ཚིག་དོན་དང༌། བཙུན་མོའི་བྷ་གའི་ཚིག་དོན་བསྟན་པའོ། ། དང་པོ་ལ་གཉིས་ཏེ། དེ་བཞིན་གཤེགས་པ་ཐམས་ཅད་ཀྱི་གཞིའམ་ ཐམས་ཅད་སྒྲ་རུ། རྒྱུར་གྱུར་པའི་ཆོས་ཐམས་ཅད་ཀྱི་སྒྲ་དོན་བསྟན་པ་དང༌། དེ་བཞིན་གཤེགས་པའི་ཚིག་དོན་དངོས་བསྟན་པའོ།།དེ་ལ་བཞི་སྟེ།དེ་བཞིན་ཉིད་ལས་ དྲུག་པ་དེ་རྣམས། འོངས་པའི་ཚུལ་གྱིས་དང༌། དེ་བཞིན་ཉིད་ལས་འགྲོ་འོང་ དབང་པོ་རྣམས། གཉིས་ཀའི་ཚུལ་གྱིས་དང༌། ཡུལ་རྣམས་ ཡུལ་རྣམས། དེ་བཞིན་གཤེགས་པར་གྲུབ་པས་དེ་རྣམས་ཡུལ་དུ་བྱས་པའི་སྒོ་ནས་དབང་པོ་རྣམས་དེ་བཞིན་གཤེགས་པར་བསྟན་པ་དང༌། དེ་དག་གི་གཞུང་ཉེ་བར་ དབང་པོ་རྣམས་ཀྱི། བསྡུ་བའི་ཚུལ་གྱིས་ཆོས་ཐམས་ཅད་དེ་བཞིན་ཉིད་ལས་འགྲོ་འོང་གི་ཚུལ་གྱིས་ཐམས་ཅད་དེ་བཞིན་གཤེགས་པར་བསྟན་པའོ། །གཉིས་པ་སྐུ་གསུང་ཐུགས་རྡོ་རྗེའི་ཚིག་དོན་ལ་གཉིས་ཏེ།

རྒྱུད་རིམ་ཀྱི་ལུས་ངག་ཡིད་གསུམ་ཐ་ དེ་ལྟར་སྐུ་དང༌། མལ་པ་ཆོས་ཅན་དུ་བསྟན་པ་དང༌། དེའི་ཆོས་ཉིད་གསང་ དེ་རྣམས། རིམ་དང་དབྱེར་མེད་དུ་བསྟན་པའོ། །རྡོ་རྗེ་བཙུན་མོའི་ དེ་ནི་བཙུན་མོ། ཚིག་དོན་ལ་གཉིས་ཏེ། ཐུན་མོང་དང༌། ཐུན་མོང་ ཤེས་རབ་རྡོ་རྗེ། མ་ཡིན་པའོ། །དེ་ལ་གཉིས་ཏེ། ཐུན་མོང་མ་ཡིན་པའི་ ཤེས་རབ་རྡོ་རྗེ། བཙུན་མོ་དེས་གསོས་ཤིང་བསྐྱེད་པའི་འབྲས་བུ་སྐུ་གསུམ་བསྟན་པ་དང༌། དེ་དག་གི་རྒྱུ་དེ་ཁོ་ན་ཉིད་ཀྱི་མིང་གི་རྣམ་ སྤྱོད་ཅིང༌། གྲངས་ཀྱི་སྒོ་ནས་ཐ་མི་དད་པར་བསྟན་པའི་ཚུལ་བཞུགས་པ་བཅོམ་ལྡན་འདས་ལ་སོགས་པ་རྗོད་བྱེད་དང་བཅས་པར་བསྟན་པའོ ༑༑ རྣལ་འབྱོར་གྱི་རྒྱས་པར་བཤད་པ་གཉིས་པ་དཔེ་ལས་ཀྱི་ཕྱག་རྒྱ་ལ་སྦྱར་བའི་ལེའུ་གསུམ་པ་ལ་གསུམ་སྟེ། ལེའུའི་མཚམས་སྦྱོར་ དེ་ནས། དང༌། གཞུང་དང་ ༑ མཚན་ དེ་དག་ནི། ནོ། ། གཞུང་ལ་བཞི་སྟེ། ཨེ་ཝཾ་ལ་ ཡང་ན། སོགས་པའི་རྗོད་བྱེད་ཀྱི་བརྡས་མཚོན་པའི་ཡེ་ཤེས་བསྟན་པ་དང༌། དེས་མཚོན་པའི་ ཤེས་བྱ་ཤེས་བྱེད༑ དོན་གྱི་ཡེ་ཤེས་ཨེ་ཝཾ་ལ་སོགས་པའི་སྒྲས་དངོས་སུ་མི་རྟོག་པ་དཔེ་དང་བཅས་པ་བསྟན་པ་དང༌། སྒྲས་མི་ དེ་ཉིད་ཀྱི་ཕྱིར། རྟོགས་ཀྱང་དེས་མཚོན་པའི་རྒྱུད་ནས་རྟོགས་པ་དཔེ་དང་བཅས་པར་བསྟན་པ་དང༌། དེས་མཚོན་པའི་དོན་མཐར་ཐུག་ ཕུང་པོ་དང་ནི། དེ་བཞིན་ཉིད་དངོས་ དེ་རྟོགས་ན་མྱ་ངན་ལས་འདས་པ་ཐམས་ཅད་ཀྱི་བསྐྱེད་བྱེད་ལ། མ་རྟོགས་ན་འཁོར་བའི་ཆོས་ཐམས་ཅད་སྐྱེད་པར་བྱེད་པའོ། ། པོ་ཐམས་ཅད་ཀྱི་སྐྱེད་བྱེད་དུ་བསྟན་ ཡེ་ཤེས་ཀྱི་རིམ་པ་དང་སྦྱར་བ་བླ་མ་མི་བཞེད། པའོ། །དེ་དག་གི་གཞུང་ཉེ་བར་བསྡུ་བ་ལ་གཉིས་ཏེ། དེ་ཁོ་ན་ཉིད་སངས་རྒྱས་ དཔེར་ན། ཀྱིས་གསུངས་པའི་ཚུལ་དཔེ་དང་བཅས་པ་བསྟན་པ་དང༌། གསུངས་པའི་དེ་ཁོ་ན་ཉིད་དཔེ་དང་བཅས་ཤིང་རྗོད་བྱེད་དང་བཅས་ འདི་སྐད། པར་བསྟན་པའོ། །མའི་རྒྱུད་ཀྱི་སྒོ་ནས་བསྟན་པ་ལ་གསུམ་སྟེ་མཚམས་སྦྱར་ དེ་ནས། གྱི་སྒོ་ནས་ཕྱིའི་རྗོད་བྱེད་ཚིག་གིས་གསང་བ་དང་

༑ རྒྱུད་རིམ་མདོར་བསྟན་པ་དང༌། ཁྱད་པར་གྱི་རྗོད་བྱེད་ཀྱི་སྒོ་ནས་གསང་བའི་རིམ་པ་ ཐམས་ཅད་ཅེས་བྱ། རྒྱས་པར་བཤད་པ་དང༌། རིམ་པ་ གསང་བ། བཞི་པོ་སྤྱིའི་རྗོད་བྱེད་མདོར་བསྟན་པའི་རྣམ་གྲངས་དང་བཅས་པ་བསྟན་པའོ། །དང་པོ་ལ་གཉིས་ཏེ། གསང་བའི་རིམ་པ་ ཧེ་ནི། མདོར་བསྟན་པ་དང༌། རྒྱུད་ཀྱི་རིམ་པ་ རྒྱུའི་བྱེད་པ། མདོར་བསྟན་པའོ། །མཇུག་གི་དོན་ལ་གཉིས་ཏེ། བསྟན་ བླ་མ། བཅོས་རྩོམ་པའི་རྒྱུ་བསྟན་པ་དང༌། བརྩམས་ གསང་པའི། པའི་བསོད་ནམས་བསྔོ་བ་བསྟན་པའོ ༑༑ གསང་བའི་དེ་ཁོ་ན་ཉིད་རབ་ཏུ་གསལ་བའི་འགྲེལ་བྱེད་རྫོགས་སོ།། །། ༈ ན་མ་ཤྲཱི་ཙཀྲ་སཾ་བྷ་ར་མཎྜལ་ལ་བྷྱཿ ཨོ་ལ་པ་ཏི་རིམ་པ་བཞི་པ་ཞེས་བྱ་བ་ལ་དོན་རྣམ་པ་གཉིས་ཏེ། གསང་སྔགས་ཐེག་པ་ཆེན་པོ་རྣལ་འབྱོར་བླ་ན་མེད་པའི་རྒྱུད་དང་སྦྱར་ཏེ་རྒྱས་པར་བཤད་པ་དང༌། ཕ་རོལ་ཏུ་ ཆོས་རྣམས། ཕྱིན་པའི་བདེན་པ་བཞི་སྟོན་པའི་རྗོད་བྱེད་ཀྱི་སྒྲ་དང་སྦྱར་ཏེ་བསྡུས་ཏེ་བསྟན་པའོ། ། དང་པོ་ལ་གཉིས། བརྗོད་བྱའི་དོན་རྒྱུད་གསུམ་ཀ་དང་ཐུན་མོང་བ་ཡིན་པའི་ཕྱིར་རིམ་པ་བཞིར་རྒྱས་པར་བསྟན་པ་དང༌། རིམ་པ་

ཨེ་ཝཾ་ཞེས། བཞིའི་མཇུག་བསྡུས་ཏེ་བསྟན་པའོ། །དང་པོ་ལ་བཞི་སྟེ། རྒྱུད་ཀྱི་རིམ་པ། སྔགས་ བསྲུབ་བྱ་སྲུབ། ཀྱི་རིམ་པ ༑ ཡེ་ཤེས་ དེ་ནས་དེ་བཞིན། ཀྱི་རིམ་པ། གསང་བའི་ ད་ནི་སྔགས། རིམ་པའོ། །དང་པོ་ལ་གསུམ་སྟེ། རྟེན་དང་བརྟེན་པའི་ལུས་ཀྱི་དཀྱིལ་འཁོར་ལ་སྦོམ་པ་དང་ཕྲ་བར་གཏན་ལ་དབབ་པ་དང༌། བྱང་ཆུབ་སེམས་ཀྱི་དཀྱིལ་འཁོར་ཁམས་དྭངས་ དེ་བཞིན་གཤེགས་པ་ལྔ་ནི། མ་གཏན་ལ་དབབ་པ་དང༌། དེ་དག་སྐྱེད་བྱེད་ཀྱི་རླུང་ ཆུ་ཚོད། གི་དཀྱིལ་འཁོར་གཏན་ལ་དབབ་པའོ། །དང་པོ་ལ་གསུམ་སྟེ། ཕུང་པོ་ལྔ་ལ་སྦོམ་པའི་ལྷ་ལ་འཁོར་ལོ་བཞི་དང༌། རྩ་གཉིས་ཇི་ལྟར་གནས་པའི་དབང་དུ་བྱས་ནས། ཇི་སྙེད་ཡོད་པའི་ཆོས་ཐམས་ཅད་ཇི་ལྟ་བ་བཞིན་དུ་ནང་དུ་གཏན་ལ་དབབ་པ་དང་ ༑ འཁོར་ལོ་བདེ་མཆོག་གི་ ས་ནི་བཅུ་གཉིས། རྗོད་བྱེད་ཀྱིས་ཞིང་སྐྱེས་དང་སྔགས་སྐྱེས་ཀྱི་ཡུལ་དང་ལྷ་རྣམས་བདག་ཉིད་ཀྱི་ལུས་ལ་ཇི་ལྟ་བ་བཞིན་དུ་གཏན་ལ་དབབ་པ་དང༌། བྱ་བའི་རྒྱུད་ དེ་ཉིད་ལ་དཀྱིལ་འཁོར་དང༌། ལ་སོགས་པ་དམན་པའི་རྒྱུད་རྣམས་ཀྱི་བཟླས་བརྗོད་དཀའ་ཐུབ་ལ་སོགས་པ་ཇི་ལྟ་བ་བཞིན་དུ་བདག་ཉིད་ཀྱི་དཀྱིལ་འཁོར་གསུམ་ལ་ཚང་བར་གཏན་ལ་དབབ་པའོ། །དང་པོ་ལ་གསུམ་སྟེ། གཏན་ལ་དབབ་པའི་གཞི་འཁོར་ལོ་བཞི་དང་ ཟླ་བ་དང༌། རྩ་གཉིས་དང༌། གཏན་ལ་དབབ་པའི་ཆོས་བཞི་ཚན། སུམ་ཚན། གཉིས་ཚན། རྣམས་དང༌། གཏན་ལ་ཕབ་པའི་དོན་སྔགས་ཀྱི་དམིགས་པའི་རྟེན་དུ་དམིགས་ཡུལ་དུ་བྱ་བའོ། །དང་པོ་ལ་གཉིས་ཏེ། མདོར་བསྟན་ ཨེ་ཝཾ་མ་ཡ། པ་དང༌། རྒྱས་པར་བཤད་པའོ། །དེ་ལ་གསུམ་སྟེ ༑ འཁོར་ལོ་ ཨེ་ལས་ཀྱི། བཞིའི་མིང་དང༌། གནས་ ལྟེ་བ་སོགས། གང་ན་གནས་པ་དང་ ༑ ཡི་གེ་ ཨ་ཨེ། ཇི་ལྟར་དགོད་པའོ། །གཏན་ལ་ཕབ་པའི་ཆོས་ལ་དོན་གསུམ་སྟེ ༑ བཞི་ཚན་དུ་ སྦྱོར་བ་བཞི་སོགས། གཏན་ལ་དབབ། སུམ་ཚན་ ཏིང་ངེ་འཛིན་གསུམ་སོགས ༑ དུ་གཏན་ལ་དབབ། ཉིས་ ཤེས་རབ་གཉིས་སོགས། ཚན་དུ་གཏན་ལ་དབབ་པའོ ༑ ༑ བཞི་ཚན་དུ་གཏན་ལ་དབབ་པ་ལ་བཅུ་གསུམ་སྟེ།

ཡིག་འབྲུ་བཞི་དང༌། ཕྱག་རྒྱ་བཞི་དང༌། སྦྱོར་བ་བཞི་དང༌། ཡན་ལག་བཞི་དང༌། བདེན་པ་བཞི་དང༌། སྡེ་པ་བཞི་དང༌། དབྱེ་བ་བཞི་དང༌། བཟང་པོ་བཞི་དང༌། དགའ་བ་བཞི་དང༌། སྐད་ཅིག་བཞི་དང༌། འབྲས་བུ་བཞི་དང༌། གདན་བཞི་དང༌།དེ་ཁོ་ན་ཉིད་བཞིའོ།། སུམ་ཚན་དུ་གཏན་ལ་དབབ་པ་ལ་བཞི་སྟེ། །ཏིང་ངེ་འཛིན་གསུམ། ལས་གསུམ། དཀྱིལ་འཁོར་གསུམ། སྐུ་གསུམ་མོ། །ཉིས་ཚན་ནི། ཡི་གེ་གཉིས། ཐབས་ཤེས་རབ་གཉིས། དབུགས་དབྱུང་རྔུབ་གཉིས། ཤེས་རབ་གཉིས། བདེན་པ་གཉིས། རིམ་པ་གཉིས་ལ་སོགས་པའོ། །ཨི་ཐི།། །།༈ དཔྱིད་ཀྱི་ཐིག་ལེ་ལ་དོན་གསུམ་སྟེ། ཀླད་ཀྱི་དོན། གཞུང་གི་དོན། མཇུག་ གང་ཞིག་རལ་གྲི་དང༌། བསྡུ་བའོ། །དང་པོ་ལ་གཉིས་ཏེ། རིམ་པ་བཞིའི་དོན་ལ་མཆོད་པར་བརྗོད་ཅིང་ལུས་མདོར་བསྟན་པ་དང༌། དགོས་འབྲེལ་ རྣལ་འབྱོར་གནས ༑ བཤད་པར་དམ་བཅའ་བའོ། །དང་པོ་ལ་གཉིས་ཏེ། དཔྱིད་ཀྱི་ཐིག་ལེ་གསུམ་བསྟན་པ་དང༌། དེ་གསུམ་འབྱུང་ འགྲོ་བའི་རང་བཞིན། བའི་རྒྱུ་མཚན་བསྟན་པའོ ༑ ༑ དང་པོ་ལ་གསུམ་སྟེ། རྒྱུ་ མཉམ། ཐབས་ རབ་གསལ། འབྲས་བུ་ ནམ་མཁའི། དཔྱིད་ཀྱི་ཐིག་ལེའོ། །གཞུང་དོན་རིམ་པ་བཞི་རྒྱས་པར་སྟོན་པ་ལ། ལེའུ་བཅུ་ཡོད་པ་ལས་ལེའུ་དང་པོ་ལ་གཉིས་ཏེ། རྒྱས་པར་བཤད་པ་དང༌། གཞུང་ དཔྱིད་ཀྱི། བསྡུ་བའོ། །དང་པོ་ལ་གསུམ་སྟེ། རང་བཞིན་དེ་ཁོ་ན་ཉིད་རྟོགས་ན་བཅོས་ བཅོས་མ༑ མའི་དཀྱིལ་འཁོར་ལ་སོགས་པ་སྤང་བར་བསྟན་པ་དང༌། ལས་དང་པོ་པས་ དཀྱིལ་འཁོར་ལ་སོགས། རྒྱུད་སྦྱང་བའི་ཕྱིར་བྱ་དགོས་པར་བསྟན་པ་དང༌། སེམས་བརྟན་ཏེ་རྒྱུད་ འབད་པས་ཉོན་མོངས། འབྱོངས་ན་ཕྱི་རོལ་གྱི་དཀྱིལ་འཁོར་ལ་སོགས་པ་མི་དགོས་པར་བསྟན་པའོ། །ལེའུ་གཉིས་པ་ནས་བཅུ་པའི་བར་གྱིས་རིམ་པ་བཞིའི་བདག་ཉིད་རྒྱས་པར་སྟོན་པ་ལ་དོན་གཉིས་ཏེ། གཉིས་པ་ནས་དགུ་པའི་བར་གྱིས་རྒྱུད་ཀྱི་རིམ་པ་རྒྱས་པར་སྟོན་པ་དང༌། བཅུ་པ་ནས་སྔགས་དང་ཡེ་ཤེས་དང་གསང་བའི་རིམ་པ་རྒྱས་པར་བསྟན་པའོ། །ལེའུ་ དེ་ནས་མདོར་བསྟན་པ་དང།་

གཉིས་པས་ཕུང་པོ་དང༌། ཁམས་དང༌། སྐྱེ་མཆེད་ཀྱི་རང་བཞིན་དུ་ཆོས་ཐམས་ཅད་འདུས་པའི་སྒོ་ནས་མདོར་བསྟན་ཏོ། །ལེའུ་གསུམ་པ་ནས་བདུན་པའི་བར་གྱིས་སྒོ་བཞིའི་སྒོ་ནས་རྒྱས་པར་བཤད། ལེའུ་བརྒྱད་པ་དང་དགུ་པས་དཀྱིལ་འཁོར་ དེ་ནས་དེ་བཞིན། དང་སྦྱིན་སྲེག་ལ་སོགས་པའི་སྒོ་ནས་ཤིན་ཏུ་རྒྱས་པར་སྟོན། བར་པ་ལ་གཉིས་ཏེ། སྐུ་གསུང་ཐུགས་ཀྱི་སྒོའི་དབྱེ་ དེ་ནས་དེ་བཞིན། བ་བསྟན་པ་དང༌། ཡེ་ཤེས་ ལེའུ་བཞི་པ་ནས་ལྔ་པའི་བར། སམ་བྷ་གའི་སྒོ་དབྱེ་བ་བསྟན་པའོ། །ལེའུ་བཅུ་པ་ལ་གསུམ་སྟེ། མདོར་ དེ་ནས་དེ་བཞིན། བསྟན། རྒྱས་པར་བཤད། ལེའུ་ དཔྱིད༌། ཡི་གཞུང་བསྡུ་བའོ། །བར་པ་ལ་གསུམ་སྟེ། སྔགས་ སྤྱི་བོ་ལྟེ། ཀྱི་རིམ་པ། ཡེ་ཤེས་ གང་ཚེ༑ ཀྱི་རིམ་པ། འབྲས་བུ་ གོང་བུར་གྱུར་པ། གསང་བའི་རིམ་པའོ། །རྫོགས་སོ། ། མངྒལཾ།། །། དཀ ར་པོ་རྣམ་གསུམ་གྱི་གསུ ང་རབ་ཁ་སྐོང་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 84PAGE 83