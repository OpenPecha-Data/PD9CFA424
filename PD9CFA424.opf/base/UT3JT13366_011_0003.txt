༄༅། །དེ་བཞིན་གཤེགས་པ་ཐམས་ཅད་ཀྱི་གསུང་གི་གསང་བ་འཛིན་པ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱི་གསུང་རབ་དཔེ་བསྡུར་མ་པོད་གསུམ་པ་བཞུགས། ། 

༄༅། །བདེ་མཆོག་ལཱུ་ཧི་པའི་ལུགས་ཀྱི་བླ་མ་བརྒྱུད་པའི་ལོ་རྒྱུས་བཞུགས། ། ༄༅། །བླ་མ་དམ་པ་རྣམས་ཀྱི་ཞབས་ལ་སྤྱི་བོས་གུས་པར་ཕྱག་འཚལ་ལོ། ། བཅོམ་ལྡན་འདས་བདེ་མཆོག་འཁོར་ལོ་ལ་ཕྱག་འཚལ་ལོ། །དཔལ་བཅོམ་ལྡན་འདས་ཀྱི་མངོན་པར་རྟོགས་པའི་བླ་མ་བརྒྱུད་པའི་རིམ་པའི་གཏམ་བརྒྱུད་ཅུང་ཟད་ཙམ་བརྗོད་པར་བྱ་ན། དེ་ལ་ཡང་དག་པར་རྫོགས་པའི་སངས་རྒྱས་ཀྱིས་དབང་བསྐུར་ཞིང་གསང་སྔགས་ཀྱི་ཐེག་པ་རྣམས་ཇི་ལྟ་བ་བཞིན་དུ་རྗེས་སུ་གཏད་པ། བྱང་ཆུབ་སེམས་དཔའ་ཕྱག་ན་རྡོ་རྗེ་ཡིན། དེས་དབང་བསྐུར་ཞིང་རྒྱུད་བྱིན་གྱིས་བརླབས་ཏེ་ཡང་དག་པའི་གདམས་པ་གནང་བ། གཞུང་ལ་ལ་ན་བློ་གྲོས་བྱང་ཆུབ་བྱ་བ་ཡོད། སློབ་དཔོན་བྲམ་ཟེ་ཆེན་པོ་ས་ར་ཧ་པ་ཞེས་བྱ་བ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པ་འཛམ་བུའི་གླིང་དུ་ལོ་བརྒྱ་ཕྲག་བཅོ་བརྒྱད་དུ་བཞུགས་པར་གྲགས་པ་དེ་ཡིན་ལ། དེས་དེ་བཞིན་དུ་བྱིན་གྱིས་བརླབས་ཤིང་གདམས་པ་ནི། སློབ་དཔོན་འཕགས་པ་ཀླུ་སྒྲུབ་ཅེས་བྱ་བ་ས་དང་པོ་ཆོས་ཉིད་ཀྱི་བདེན་པ་མཐོང་བ། མདོ་སྡེ་དུ་མ་ནས་ལུང་བསྟན་པ། སྟོང་པ་ཉིད་སྨྲ་བའི་སེང་གེར་གྲགས་པ་དེ་ཡིན་ལ། དེས་བྱིན་གྱིས་བརླབས་ཤིང་གདམས་པ་ནི། སློབ་དཔོན་བྲམ་ཟེ་ས་ར་ཧ་ཆུང་ངུ་ཞེས་བྱ་བ་ལུས་དེ་ཉིད་ཀྱིས་མཆོག་གི་དངོས་གྲུབ་ཐོབ་པར་གྲགས་པ་དེ་ཡིན་ལ། དེ་དང་ལཱུ་ཧི་པ་མཇལ་བའི་ལུང་ནི་འདི་ལྟར་ཐོས་ཏེ། ས་ར་ཧ་པ་བཏུལ་བའི་དུས་སུ་སློབ་དཔོན་ལཱུ་ཧི་པ་དང་མཇལ་བ་ནི། དེའང་བྲམ་ཟེ་ས་ར་ཧ་ཆུང་ངུ་ཞེས་ཀྱང་གྲགས། དཔལ་ས་བ་རི་ ¡Ã པ་ ( ¡¶ ལུ ¡· རི་ཁྲོད་ ) དབང་ཕྱུག་ཅེས་བྱ་བ་ལུས་དེ་ཉིད་ཀྱིས་མཆོག་གི་དངོས་གྲུབ་ཐོབ་པར་གྲགས་པ་དེ་ལ་གདམས་ཏེ། དེའང་གྲོང་དང་གྲོང་ཁྱེར་རྣམས་སུ་བསོད་སྙོམས་ལ་གཤེགས་པའི་དུས་སུ་མཐར་གྱིས་བྷ་རེནྡྲ་ན་རྒྱལ་པོ་ཆེན་པོར་གྲགས་པ་ཤྲཱི་དྷརྨ་པཱ་ལ་ཞེས་བྱ་བའི་ཕོ་བྲང་འཁོར་དུ་བསོད་སྙཽམས་ལ་གཤེགས་པའི་དུས་སུ་དེ་ན་རྒྱལ་པོའི་ཡི་གེ་པ་ཞེས་བྱ་བ་རྒྱལ་པོ་གཞན་ལ་ཕར་འཕྲིན་དུ་བསྐུར་བའི་ཡི་གེ་རེ་རེའི་ནང་དུ་ཚིགས་སུ་བཅད་པ་རེས་དོན་བསྡུས་པ།

གཉིས་ཀྱིས་དོན་འདུས་པ་ལ་སོགས་པ་བསྐུར་བ་དང༌། སླར་ཚུར་ཡང་དེ་ལྟ་བུའི་ལན་བྱུང་བ་ཀློག་ཅིང་ ༑ དེ་ལྟ་བུ་ལ་ཡིད་རྩེ་གཅིག་ཏུ་བྱེད་པ་ཞིག་གཟིགས་ཏེ། དེ་ལ་ཡང་དག་པའི་གདམས་ངག་གི་སྣོད་དུ་རུང་བར་གཟིགས་ནས། སློབ་དཔོན་གྱིས་ཁྱོད་ཡང་དག་པའི་གདམས་ངག་འདོད་དམ་གསུངས་པས་ཁོ་བོ་ཅི་སྟཻ་མི་འདོད་ཅེས་འཛེར་ཏོ ༑ ༑ འོ་ན་ཁྱོད་ལ་དབང་བསྐུར་དགོས་པས་དེའི་ཡོ་བྱད་ཚོལ་ཅིག་གསུངས་ཏེ་བཙལ་ནས་དབང་བསྐུར་ཏེ་ཡང་དག་པའི་རྒྱུད་དང་གདམས་ངག་ཐམས་ཅད་བྱིན་ཏེ། གང་ལ་ཞེན་པ་ཡོད་ན་དེ་ཡང་ཐོངས། །རྟོགས་པར་གྱུར་ན་ཐམས་ཅད་དེ་ཡིན་ཏེ། །དེ་ལས་གཞན་ཞིག་སུས་ཀྱང་བསྟན་དུ་མེད། །གསུངས་ཏེ་མི་སྣང་བར་གྱུར་ཏཽ། །དེ་ནས་དེས་བསམས་པ། བདག་གིས་རྒྱལ་པོའི་བྱ་བ་བྱས་ན་བདག་གིས་བསྒྲུབ་པ་སྙིང་པོར་བྱ་བར་མི་འོང༌། མ་བྱས་ན་བདག་གི་འཚོ་བ་གཞན་ཤིང་ཐོག་ལ་སོགས་པས་བྱས་ན་དབྱར་དང་སྟོན་འབྱུང་ཡང་དགུན་དང་དཔྱིད་མི་འབྱུང༌། སློབ་དཔོན་བཞིན་བསོད་སྙཽམས་བྱས་ན་བདག་ལྟ་བུ་ལས་དང་པོ་པ་བྱིན་པ་ལ་རྗེས་སུ་ཆགས་པ་སྐྱེ་ལ་མ་བྱིན་པ་ལ་ཁོང་ཁྲོ་བ་སྐྱེ་བས་ཇི་ལྟར་བྱ་བསམས་ཤིང་ཕྱིན་པས་མཐར་གྱི་བྷཾ་ག་ལ་ཞེས་བྱ་བ་གངྒཱའི་འགྲམ་ཉ་པའི་གྲོང་ཁྱེར་ན་ཉ་མང་པོ་བསད་ནས་དེའི་ལྟོ་ལྡི་རྣམས་སྤུངས་པ་མཐོང་ནས་འདི་ལ་བདག་པོ་ཡོད་དམ་མེད་དྲིས་པས་མེད་ཟེར་ནས་འོ་ན་ཁོ་བོས་འདི་བཟློག་པའི་ནུས་པ་ནི་མེད་དེ། བཟའ་བར་སད་པས་དེ་མི་འཇུ་བར་བྱུང་ནས་ངའི་བླ་མ་ས་བ་རི་པའི་གདམས་པ་ཐ་མལ་པའི་གཏུམ་མོ་དང་འོད་ཀྱི་གཏུམ་མོ་ཁ་སྦྱར་བ་བསྒོམས་པས་ནི་མཚན་མ་དང་རྣམ་པར་རྟོགས་པའང་འཇུ་ན། འདི་ལྟ་བུ་ཅིའི་ཕྱིར་འཇུ་མི་ནུས་སྙམ་ནས་བཟོས་པས་ཞུའོ། །དེས་ཡུལ་དེར་འཚོ་བ་ཉའི་ལྟོ་ལྡི་ལ་བརྟེན་དེ་བསྒྲུབ་པ་སྙིང་པོར་བྱས་པས་ཟག་པ་མེད་པའི་ཡེ་ཤེས་རྒྱུད་ལ་སྐྱེས་ནས ༑ དངོས་གྲུབ་ཐོབ་པས་ཡུལ་ཀུན་ཏུ་སྔར་གྱི་ཡི་གེ་པ་དེ་ལཱུ་ཧི་པ་ཞེས་བྱ་བའི་རྣལ་འབྱོར་པ་དངོས་གྲུབ་ཐོབ་བོ་ཞེས་གྲགས་ཏེ།

རྒྱལ་པོས་ཀྱང་ཐོས་ཏེ་ཡུལ་ཁམས་ཐམས་ཅད་དུ་བཙལ་བས་མ་རྙེད་དོ། །དེ་ནས་སློབ་དཔོན་གྱིས་སྔར་གྱི་རྒྱལ་པོ་དེ་གདུལ་བའི་དུས་ལ་བབ་པར་གཟིགས་ནས། དེ་ཆོས་ལ་གཟུད་པར་དགོངས་ཏེ་རྒྱལ་པོའི་གྲོང་ཁྱེར་དུ་གཤེགས་སོ། །དེའི་དུས་སུ་རྒྱལ་པོ་དེ་ལ་རྒྱལ་ཕྲན་གཞན་ཞིག་དཔྱ་འབུལ་དུ་འོངས་པས་སྲང་ཐམས་ཅད་ཕྱག་དར་བྱས། དར་གྱི་ལྡ་ལྡིས་བརྒྱན། སྤོས་ཁང་དང་བཅས། གདུགས་དང་བླ་རེས་ཀྱང་བརྒྱན་ཅིང་སྐྱེད་མོས་ཚལ་དུ་རྒྱལ་པོའི་ཁྲི་སྟེང་དུ་གཟིམས་ཏེ་བཞུགས་སོ། །དེ་ནས་རྒྱལ་པོ་འོང་བའི་སྔོན་ལ་བྲམ་ཟེ་མདུན་ན་འདོན་བྱ་བ་ཤིས་པ་བརྗོད་པའི་ཚིགས་སུ་བཅད་པ་བརྗོད་ཅིང་ཀུ་ཤ་རྣ་ལྟག་ཏུ་གཟེར། རིལ་བ་སྤྱི་བླུགས་དང་ཚངས་སྐུད་དང་བཅས་པ་འོངས་ཏེ་སྲང་ལ་སོགས་པའི་མི་གཙང་བ་རྣམས་དག་པར་བྱས་ཏེ་སྔོན་ལ་འོངས་པས་མི་མདོག་སྔོ་བ་ཉི་ལྷགས་ཀྱིས་ཁྱེར་བ་སྐྲ་འཛིངས་པ། གོས་མེད་པ་ཉའི་རྒྱུ་མ་ཟ་བ་ཞིག་རྒྱལ་པོའི་ཁྲི་ལ་འདུག་པ་མཐོང་ནས། སླར་ལོག་སྟེ་རྒྱལ་པོ་ལ་བསྙད་པས་དེ་ཐོན་ཅིག་ཟེར་ནས་བཏོན་པས་བྲམ་ཟེས་མ་ཐོན། མི་གཞན་མང་པོས་གྲོགས་བྱས་ཏེ་བཏོན་པས་ཀྱང་རི་ཆེན་པོ་ལ་འཇུག་པ་དང་འདྲ་བར་འདུག་སྟེ། མ་ཐོན་ནས་སླར་བྲམ་ཟེ་ལ་སྡང་མིག་གིས་ལྟ་ཞིང་གླུ་བླངས་པ། འཇིག་རྟེན་གསུམ་འདིར་རྒྱ་ཁྱོན་ཇི་ཙམ་ཡིན། །ཞི་བ་མ་ལུས་པ་འདི་ཇི་ཙམ་ཡིན ༑ ༑ དེ་ཆ་ཉིད་ཀྱིས་གཅིག་ནི་གཅིག་ཡིན་ཏེ། །མི་བདག་གཞན་ནི་དེ་ཡི་གཡོག་ཡིན་ན། །བློ་བཟང་དེ་ཡང་དམ་པ་གཞན། །སྤྱཽད་ལ་བཞད་གད་དུ་བྱེད་པ ༑ ༑ ཨེ་མ་འཁོར་བ་ངོ་མཚར་ཆེ། །མ་སྨྲས་གཞན་གྱིས་ཅི་ཞིག་བྱ། །ཞེས་གླུ་བླངས་སོ། །དེ་ནས་བྲམ་ཟེས་དེ་དག་རྒྱལ་པོ་ལ་བསྙད་དེ་མ་ཐོན་ནོ་ཞེས་བྱས་པས ༑ རྒྱལ་པོ་ན་རེ་དེ་ཉིད་བལྟ་བའི་ཕྱིར་འདོང་ངོ་ཞེས་ཟེར་ཏེ་དཔུང་དང་བཅས་པ་ཕྱིན་པས་སློབ་དཔོན་གྱིས་སྡང་མིག་གིས་བལྟས་པས་ཐམས་ཅད་རེངས་སོ། ། དེར་བློན་པོ་རིག་པ་ཅན་ཞིག་གིས་དངོས་གྲུབ་ཐོབ་པར་ཤེས་ནས་གུས་པ་བྱས་པས་གྲོལ་ལོ།

།དེས་རྒྱལ་པོ་ལ་བསྒོ་ནས་དེ་བཞིན་བྱས་པས་གྲོལ་ལོ། །གཞན་ཐམས་ཅད་ཀྱིས་ཀྱང་དེ་བཞིན་དུ་བྱས་པས་ལུས་ངག་རེངས་པ་དང་སེམས་མྱོས་པ་ལས་གྲོལ་ལོ། །དེ་ནས་རྒྱལ་པོས་ཁྱོད་སུ་ཡིན་བྱས་པས་སློབ་དཔོན་ན་རེ་ཁྱོད་ཀྱང་སུ་ཡིན་གསུང་ངོ༌། །རྒྱལ་པོས་ང་རྒྱལ་པོ་ཡིན་བྱས། སློབ་དཔོན་ན་རེ་ང་ཡང་རྒྱལ་པོ་ཡིན་གསུང་ངོ༌། །རྒྱལ་པོ་ན་རེ། ཁྱོད་ལ་རྒྱལ་པོའི་ལོངས་སྤྱོད་དང༌། མལ་སྟན་དང༌། ཆུང་མ་དང༌། བསིལ་ཡབ་དང༌། སྒྲོན་མེ་ལ་སོགས་པ་མི་འདུག་བྱས་པས་སློབ་དཔོན་གྱིས་གླུ་བླངས་པ། ས་གཞི་མལ་སྟན་ཆེན་པོ་ལག་གཉིས་སྔས་ནི་འབཽལ་ལ་འཁྲིལ། །ཉི་ཟླའི་སྒྲོན་མ་གསལ་ཞིང་བསིལ་ཡབ་རྗེས་སུ་མཐུན་པའི་རླུང༌། །ནམ་མཁའི་བླ་རེ་ཆགས་སྒྲོལ་སྟོང་པའི་བུད་མེད་ལ་སྤྱོད་དེ། ། ཨེ་མ་རྒྱལ་ལྟར་སྲིད་ན་འཇིགས་མེད་རྣལ་འབྱོར་བདེ་ཉལ་རྒྱལ་པོ་ཡིན། །ཅེས་གསུངས་པས་རྒྱལ་བློན་གཉིས་དད་དེ་ཞབས་ལ་འཇུས་ནས་ཡང་དག་པའི་གདམས་ངག་ཞུ་བྱས་པས། ཁྱོད་ནི་རིགས་སྙེམས་པའི་གང་ཟག་ཡིན་པས་སྣོད་དུ་མི་རུང་ངོ་གསུངས་པས་རྒྱལ་བློན་གཉིས་ཀྱིས་རྒྱལ་སྲིད་ཀྱི་བྱ་བ་བཏང་སྟེ། ཞབས་ལ་འཇུས་ནས་དཀྱིལ་འཁོར་དུ་བཅུག་ནས་དབང་བསྐུར་ཏེ། ཡང་དག་པའི་གདམས་ངག་གནང་སྟེ་རྒྱལ་པོ་ལ་ཁྱོད་ཟས་ཀྱི་བྱ་བ་ཅི་ལ་དགའ་གསུངས་པས ༑ བྱ་བ་རྣམས་ནི་བློན་པོས་བྱེད་པས་ཁོ་བོ་ནི་རྟག་ཏུ་ཆང་འཐུང་བ་ལ་དགའ་བོ་ཞེས་བྱས་པས་འོ་ན་ཁྱོད་ཤར་ལྷོ་ན་ཨོཾ་ཌེ་བྀ་ཤ་ཞེས་བྱ་བ་དེའིའང་བྱེ་བྲག་ཙ་རི་ཏྲ་བ་ཞེས་བྱ་བར་ཤིན་ཏུ་ཆང་མང་བས་དེར་སོང་ལ་འབྲས་རྡུངས་ཤིག་ཅེས་གསུངས་ཏེ་བཏང་ངོ༌། །བློན་པོ་ལ་ཅི་ལ་དགའ་བྱས་པས་ཁོ་བོ་ནི་རྟག་ཏུ་རྒྱལ་པོའི་བྱ་བ་བྱེད་དགོས་པས་དེ་ལ་ཆང་འཐུང་ན་བྱ་བ་མི་འོང་བས་གོ་ལ་ལ་དགའ་བོ་བྱས་པས། འོ་ན་ཁྱོད་ལྷོ་ཕྱོགས་ན་ཌཱ་ཀི་ན་པ་ཞེས་བྱ་བ་དེའི་ཡང་བྱེ་བྲག་ཀཱཉྩི་ན་ག་ར་ཞེས་བྱ་བར་སྨད་འཚོང་མ་གཟུགས་བཟང་བ་ཡོད་པས་དེར་འོང་བ་བསུ་བ་དང་ཕར་འགྲོ་བ་སྐྱེལ་བ་ཐམས་ཅད་ཀྱྀིས་གོ་ལ་སྟེར་བས་སྨད་འཚོང་མའི་གཡོག་གྱྀས་གསུངས་ནས་དེར་བཏང་ངོ༌།

།རྒྱལ་བློན་གཉིས་ཀྱིས་རང་རྐྱ་མ་ཐུབ་དུ་དྭོགས་ནས་དཔལ་མངོན་པར་རྟོགས་པ་ཞེས་བྱ་བའི་སྒྲུབ་ཐབས་འདི་དེའི་དུས་སུ་མཛད་དེ། རྒྱལ་བློན་གཉིས་ལ་བྱིན་ནས་མི་སྣང་བར་གྱུར་ཏོ། །དེ་ནས་རྒྱལ་པོ་དེས་གྲོང་ཁྱེར་དེར་ཕྱིན་ཏེ། ཁྱིམ་བདག་ཅིག་གི་འབྲས་བརྡུངས་ཏེ། དེ་ལ་བལྟས་པས་འབྲས་ཀྱི་སོ་བ་དང་ཕུབ་མ་ཇེ་ཉུང་ཇེ་ཉུང་སོང༌། འབྲས་ཁར་མ་ཇེ་གསལ་ཇེ་གསལ་སོང་བ་མཐོང་བས་དེ་བཞིན་དུ་ཡང་དག་པའི་གདམས་ངག་གིས་མཚན་མ་དང་རྣམ་པར་རྟོག་པ་སྦྱངས་པས་དེ་ཇེ་ཉུང་ཇེ་ཉུང་སོང༌། གཉུག་མའི་ཡེ་ཤེས་ཇེ་གསལ་ཇེ་གསལ་དུ་འགྲོ་བར་དགོངས་པས་དེ་ལ་སེམས་ཡེངས་པའི་བར་དུ་ཕུག་རོན་གྱིས་འབྲས་བཏུས་པས་ཉུང་དུ་སོང༌། དེ་ནས་དེ་ཇོ་མོས་ཚོར་ནས་རྒོལ་དུ་བྱུང་གིས་དྭཽགས་པས་གྲོང་པ་ཐམས་ཅད་ཀྱིས་འབྲས་ཕྱི་རོལ་ན་སྤུངས ༑ དེ་རྣམས་ཁྱིམ་དུ་ཟས་ཟ་བའི་དུས་སུ་དེ་ལ་བརྐུས་པས་ནམ་མཁའ་ལས་དངོས་གྲུབ་བཞག་གམ་ཟླ་བས་རིང་དུ་གྱུར་ཏོ་ཞེས་སྒྲ་བྱུང་ངོ༌། །དེ་བཞིན་དུ། འཚོ་བ་འབྲས་རྡུངས་པ་ལས་བྱས་ཏེ་སྒྲུབ་པ་སྙིང་པོར་བྱེད་ཅིང་འདུག་པ་ལས་ལན་ཅིག་སྒོ་འགྲམ་ན་ཉལ་བ་ལ་འོད་ཀོར་རེ་འདུག་པ་དེ་ཇོ་མོས་མཐོང་ནས་དད་པ་སྐྱེས་ནས། ཁྱོད་འབྲས་མ་བརྡུང་བར་ངས་འཚོ་བ་སྦྱིན་བྱས་པས་འོད་བརྟུལ་ཏེ ༑ ང་ལ་ཡོན་ཏན་གྱི་ཁྱད་པར་ཅི་ཡང་མེད་ཟེར་ནས་ཞག་འགར་འོད་མེད་པར་བྱས་སོང༌། དེ་ནས་སྐབས་སུ་གླུ་ལེན་པ་ནི། གང་ཞིག་ཡིད་ལ་མི་བྱེད་སོ་བ་ནི། ། ཡིད་རྨོངས་བྱེད་པའི་སོ་བའི་ཕྱེ་མ་དག །དེ་ཞོན་ནས་ནི་དྲུས་པས་དེ་སེལ་བྱེད། ། དེ་ཡིས་ལྷན་ཅིག་སྐྱེས་པའི་འདོད་པ་དག །ཇི་ལྟར་འཇུག་པ་གསལ་བར་བྱས་པ་སྟེ ༑ ༑ རིང་དུ་འགྲོ་འདོད་པ་ནི་འབྲས་རྡུང་བའོ། །ཕབས་མེད་ཆུ་ཡང་མེད་ཅིང་ཤིང་ལྤགས་རྩ་བ་མེད། །ཡེ་ཤེས་ཆེན་པོ་འདིས་ནི་འགྲམ་གཉིས་ཐོབ་འགྱུར་ཏེ།། ཡུལ་རྣམས་བརྡུངས་ནས་ང་ཡིས་གཅིག་ཏུ་བྱས། །རླུང་གི་ཐེག་པས་རོ་མཉམ་དྲང་བར་བྱས། །སོ་བ་མེད་ཅིང་འབྲས་རྣམས་མེད་ཀྱང་ནི།

།དུས་རྣམས་ཀུན་ཏུ་ང་ནི་འབྲས་རྡུང་བའོ། །ཞེས་གསུངས་ཏེ། དེ་ནས་འབྲས་རྡུང་བའི་མིང་ཌེཾ་གི་ཟེར་བས་དེས་ན་དེ་ལ་དཔལ་ཌེཾ་གི་བ་ཟེར་རོ། །དེ་ནས་ཀུན་གྱིས་གྲུབ་པ་ཐོབ་པར་ཤེས་ནས་རྒྱལ་པོ་ལ་སོགས་པ་ཐམས་ཅད་ཀྱིས་བསྙེན་བཀུར་བྱས་ཏེ། སོ་འབྲས་བརྡུང་བ་བཞག་ནས་གྲོང་བར་ཐམས་ཅད་ཌོཾ་ཞིང་མཐར་ཧ་སྟཻ་དེ་ཡང་ཟེར། ཙ་རི་ཏྲ་པའི་མི་ཕྱུགས་ཐམས་ཅད་ཀྱང་ཟེར་ཏེ། དེ་དག་དང་བཅས་ཏེ་མཁའ་ལ་སྤྱོད་པའི་དངོས་གྲུབ་ཐོབ་བོ། །བློན་པོས་ཀྱང་ཀཱཉྩི་ན་ག་རར་ཕྱིན་ཏེ། སྨད་འཚོང་མའི་གཡོག་བྱས་ཏེ་དེར་རྒྱལ་པོའི་བུ་ལ་སོགས་པ་ཚུར་འོང་བ་རྣམས་ཀྱི་གཡོག་བྱས་པས་ཀྱང་གོ་ལ་སྟེར། ཕར་འགྲོ་བ་རྣམས་ཀྱང་གོ་ལ་སྟེར་བས་དེ་ལྟ་བུ་ལ་འཚོ་བ་བརྟེན་ཏེ་བསྒྲུབ་པ་སྙིང་པོར་བྱས་པས་རྟོགས་པ་སྐྱེས་ཏེ་གྲུབ་པ་ཐོབ་བོ། ། དེ་ལྟར་སློབ་དཔོན་དྷ་རི་ཀ་པ་ཞེས་བྱ་བ་ཡིན་ཏེ། དེར་མི་ཐམས་ཅད་ཀྱིས་ཀྱང་གཡོག་བྱས་ཏེ། ཟས་ཀྱི་ཕུད་ལ་སོགས་པ་ཐམས་ཅད་ཀྱིས་བསྙེན་བཀུར་བྱས་པས་མཐར་གྲོང་ཁྱེར་དེ་ན་གནས་པའི་མི་ཐམས་ཅད་ཀྱིས་མཁའ་སྤྱོད་ཀྱི་དངོས་གྲུབ་ཐོབ་བོ། །སློབ་དཔོན་འདིའི་གླུ་ཚིགས་སུ་བཅད་པ་གཉིས་ཙམ་ཡོད་དེ་བརྗེད་གསུང་སྐད། དེའི་སློབ་མ་རྡོ་རྗེ་དྲིལ་བུ་པ། དེའི་སློབ་མ་རུས་སྦལ་གྱི་ཞབས་ཅན་ཡིན་ཏེ། དེ་གཉིས་ཀྱི་ལོ་རྒྱུས་ནི། རྡོ་རྗེ་དྲིལ་བུ་པའི་སྟེང་དུ་བརྗོད་དགོས་སོ། །དེའི་སློབ་མ་ཤྲཱི་ཛཱ་ལནྦྷ་ར་ཆེན་པོ། དེའི་སློབ་མ་ནག་པོ་སྤྱོད་པ་བ། དེའི་སློབ་མ་གུ་ཧྱ་པ། དེའི་སློབ་མ་ཨནྟར་བི་ཛ་ཡ་སྟེ་བར་མ་རྣམ་རྒྱལ་བྱ་བ་ཡིན་ཏེ ༑ དེ་དག་གི་ལོ་རྒྱུས་ནི་ནག་པོ་ཆོས་དྲུག་གི་སྟེང་དུ་བརྗོད་དགོས་སོ། །བླ་མ་ཁ་ཅིག་གི་ཞལ་ནས་དྷ་རི་ཀ་པ་དངོས་ཀྱི་སློབ་མ་ཨནྟར་བི་ཛ་ཡ་པ་ཞེས་བྱ་བ་བར་མ་རྣམ་རྒྱལ། སློབ་དཔོན་བྱ་བ་དྷ་རི་ཀ་པ་དང་ཏི་ལོ་པའི་བར་དུ་བྱུང་བས་ཟེར་བ་ཡིན་ཏེ། དེས་ཀྱང་ཕྱག་རྒྱ་ཆེན་པོའི་དངོས་གྲུབ་ཐོབ་བོ་ཟེར་ཏེ།

སློབ་དཔོན་ནག་པོ་སྤྱོད་པ་པས་མཛད་པའི་སྡོམ་པ་བསྟན་པས་དཔང་པོ་བྱས་ནས་སྔ་མ་ཉིད་དག་པ་ཡིན་ནོ། །དེའི་སློབ་མ་ཏི་ལོ་པ་ཡིན་ཏེ་དེའང་དང་པོ་རྒྱལ་རིགས་ལས་རབ་ཏུ་བྱུང་སྟེ། མཚན་ཡང་ཤེས་རབ་བཟང་པོ་ཞེས་བྱ་བར་གྲགས་སོ། །དེ་ཡོངས་སུ་རྫོགས་པའི་པཎྜི་ཏར་གྱུར་ཏོ། །དེའང་བླ་མས་ཏིལ་བརྡུང་བར་རིགས་ཕབ་སྟེ། ཏི་ལོ་པ་ཞེས་བྱ་བར་གྲགས་ཏེ་དེས་ཀྱང་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་བོ། །དེའི་སློབ་མ་དཔལ་ནཱ་རོ་ཏ་པ་ཡིན་ཏེ། དེའང་ཡབ་ཁ་ཆེ་ཁོང་ཉིད་མ་ག་དྷཱར་སྐུ་འཁྲུངས་པ་བྲམ་ཟེའི་རིགས་སུ་སྐྱེས་ཏེ་རིག་བྱེད་ལ་སོགས་པ་ཕྱི་རོལ་པའི་གཞུང་དུ་མ་ལ་མཁས་པར་གྱུར། དེ་ནས་སངས་རྒྱས་པའི་ཐེག་པ་ལའང་ཞུགས་ཏེ། བྷྲི་ཀ་མ་ལ་ཤཱི་ལར་རབ་ཏུ་བྱུང་ནས་རིག་པའི་གནས་ལྔ་ལ་མཁས་པར་གྱུར་ཏོ། །དེའི་བྷྲི་ཀ་མ་ལ་ཤཱི་ལའི་གཙུག་ལག་ཁང་ན་དུས་མཉམ་པའི་པཎྜི་ཏ་མཁས་པ་སྒོ་དྲུག་ཅེས་བྱ་བ་ཡོད་དེ། ཤར་ཕྱོགས་ཀྱི་སྒོ་སྲུང་སློབ་དཔོན་ཤཱནྟི་བ་དེ་ནས་སྒྲ་ཚད་ལ་འདྲི་བའི་འོང་བས་དེའི་རྩོད་པ་བཟློག ལྷོ་ན་སློབ་དཔོན་ངག་གི་དབང་ཕྱུག་གྲགས་པ་དེ་ནས་རྩོད་པ་འོང་བ་ཐམས་ཅད་བཟློགནུབ་ན་ཤེས་རབ་འབྱུང་གནས་བློ་གྲོས་དེ་ནས་མུ་སྟེགས་ཀྱི་རྩོད་པ་བཟློགབྱང་ན་ཇོ་བོ་ནཱ་རོ་ཏ་པ་དེ་ནས་ཐེག་པ་ཆེན་པོའི་ལུང་འདི་པའི་རྩོད་པ་བཟློགདབུས་ན་ཇོ་བོ་ཛྙཱ་ན་ཤྲཱི་མི་ཏྲ་དང༌། རིན་ཆེན་རྡོ་རྗེ་ཞེས་བྱ་བ་གཉིས་བཞུགས་ཏེ་དེ་གོང་མ་རྣམས་དང་ཆེ་རྒྱུ་དང་ཆུང་རྒྱུ་གང་ཡང་མེད་ཀྱང་ཀ་ཆེན་ཞེས་གྲགས་སོ།། དེ་ལ་གཞན་རྣམས་ཀྱི་མིང་ནི་རབ་ཏུ་བྱུང་བའི་མིང་ཡིན། ཇཽ་བོ་ནཱ་རོ་ཏ་པའི་མིང་ནི་རིགས་ལས་མིང་དུ་བཏགས་པ་ཡིན་ཏེ། བྲམ་ཟེ་ལ་དཀར་པོའི་རིགས་བརྒྱད་ནག་པོའི་རིགས་བརྒྱད་དེ་བཅུ་དྲུག་ཡོད་པ་ལས་འདི་བྲམ་ཟེའི་རིགས་བཟང་ཤོས་དཀར་པོ་ཡིན། དེའི་ནང་ནས་ཀྱང་བཟང་བ་ནཱ་རོ་ཏ་ཞེས་བྱ་བ་དང༌། ཀ་ཤ་ཞེས་བྱ་བ་གཉིས་ལས་འདི་དང་པོ་ཡིན་ནོ།

།པ་ཞེས་བྱ་བ་ནི་མཆོག་ཏུ་གྱུར་པའམ ༑ བཀུར་བའི་ཚིག་ཡིན་པས་ན་ནཱ་རོ་ཏ་པ་ཞེས་གྲགས་པ་ཡིན་ནོ། །དེ་ནས་སློབ་དཔོན་གྱི་ཐུགས་ཀྱི་དགོངས་པ་ལ་བདག་ཤེས་བྱ་རིག་པའི་གནས་ལྔ་ལ་མཁས་ཀྱང་རང་གི་སེམས་པ་འཇོ་ཙམ་ཞིག་ཏུའང་མི་གནས་པས་དེའི་ཐབས་བཙལ་ཏེ། དེའང་རྒྱ་གར་ཤར་ཕྱོགས་ན་ཏི་ལོ་པ་ཞེས་བྱའི་རྣལ་འབྱོར་པ་གྲུབ་པ་ཐོབ་པར་ཡོངས་སུ་གྲགས་པས་དེའི་གམ་དུ་འགྲོའོ་སྙམ་སྟེ། རང་གི་གྲོགས་པོ་ལ་སྦྲན་པས་རིན་ཆེན་རྡོ་རྗེ་ན་རེ་ཁོ་བོ་ཡོངས་སུ་རྫོགས་པའི་པཎྜི་ཏ་ཆེན་པོར་གྱུར་ནས ༑ ཀུ་ས་ལི་ཀུ་སུ་ལུའི་རྐང་པ་ལ་ཕྱག་མི་འཚལ་ལོ་ཞེས་ཟེར་ནས་འགྲོར་མ་ཉན་ནོ། །དེའང་སློན་དཔོན་ཉིད་ཀྱིས་རྒྱ་གར་ཤར་ལྷོའི་ཕྱོགས་སུ་བྱོན་ཏེ། དེ་ན་ཛྭ་ར་བི་ཧ་ར་རིམས་ནད་འཕྲོག་པའི་གཙུག་ལག་ཁང་ཞེས་བྱ་བ་དེའི་གམ་དུ་རིམས་ནད་ཅན་འོངས་པ་ཐམས་ཅད་ནད་ཞི་ནས་འགྲོ་བས་དེ་སྐད་ཅེས་གྲགས་པས་རིམས་ནད་འཕྲོག་པའི་ལྷ་ཁང་ཞེས་བྱ་བ་དེར་བྱོན་ཏེ། མི་ཐམས་ཅད་ལ་ཏི་ལོ་པ་བྱ་བའི་རྣལ་འབྱོར་པ་དེ་གང་ན་ཡོད་དྲིས་པས། ལ་ལ་ན་རེ་རབ་ཏུ་བྱུང་བའི་ཆ་ལུགས་སུ་བཞུགས་ཟེར། ལ་ལ་ན་རེ་རྣལ་འབྱོར་པའི་ཆ་ལུགས་སུ་བཞུགས་ཟེར་ཏེ་རེས་འདིར་འོང༌། རེས་ཕུལླ་ཧ་རིའི་གཙུག་ལག་ཁང་དུ་འགྲོ་བ་ཡིན་ཞེས་ཟེར་ཏེ་མ་རྙེད་དོ། །ལན་ཅིག་རིམས་ནད་འཕྲོག་པའི་ལྷ་ཁང་གི་ནང་ཐམས་ཅད་ཆོས་སྟོན་ཟ་བའི་ཚེ་དགེ་འདུན་གྱི་གྲལ་བྱེད་པའི་ཕྱི་རོལ་ན་མེ་ཕུང་ཡོད་པའི་གམ་དུ་མི་སྔོ་བ་རིད་པ་ཉི་ལྷག་གིས་ཁྱེར་བ་མདོམ་དཀྲིས་ཀྱི་རས་ཙམ་ལས་གོས་མེད་པ་ཞིག་བྱུང་སྟེ། ཉ་རློན་པ་མ་ཤི་བ་ཁ་ཅིག་ཁྱེར་ཏེ་འོངས་ནས་མེ་གསེབ་ཏུ་བཅུག་ཅིང་བསྲེགས་སོ། །དེ་ནཱ་རོ་པས་མཐོང་ཏེ་འདི་བཟློག་གམ་སྙམ་པ་ལ་སྒོ་མ་ཕྱེད་དོ

༑ ༑ དེར་ཟས་ཟོས་ཟིན་པ་དང༌། སྒོ་ཕྱེད་དེ་དེར་ཕྱིན་ནས་འདི་ལྟར་མ་བྱེད་བྱས་པས་ཉ་བསྲེགས་པ་རྣམས་ཆུར་བཅུག་སྟེ་ཕུས་བཏབ་པས་ཉ་རྣམས་མ་ཤི་བར་སོས་སོ། །དེར་འདི་ནུས་པ་ཐོན་པ་གཅིག་འདུག་པས་ཏི་ལོ་པ་ཡིན་ནམ་སྙམ་པ་དང་ ༑ ནཱ་རོ་པ་ཡིན་ནོ་ཞེས་ཟེར་རོ། །རེས་ཕྱྀ་འགྲོས་བྱེད་པ་ལ་སོགས་པ་སྨྱོན་པ་དང་འདྲ་བར་མཐོང་བས་འདི་ཏི་ལོ་པ་མ་ཡིན་ནམ་སྙམ་པ་བྱུང་བ་དང་མཁྱེན་ཏེ་མིན་མིན་ཞེས་གསུངས་སོ། །ཡང་དེས་རེས་མཉམ་པར་འཇོག་པ་དང་འདྲ་བར་འདུག་པས་ཏི་ལོ་པ་ཡིན་ནམ་སྙམ་པ་དེ་མཁྱེན་ཏེ་ཡིན་ཡིན་ཅེས་གསུངས་པས་མངོན་པར་ཤེས་པ་མངའ་བར་ཤེས་ཏེ་ཕྱི་བཞིན་འབྲངས་པས་མི་ཞིག་གིས་རྣལ་འབྱོར་པ་ལ་རས་ཀྱི་སྟོད་གཡོགས་ཤིག་ཕུལ་ཏེ་ལྕགས་ཀྱི་ཐུར་མས་གཟེར་ཏེ་བཏང་ངོ༌། །དེར་ཐུར་མ་བཏོན་ཏེ་ནཱ་རོ་པའི་གསང་གནས་ཀྱི་སྦུ་གུར་བཅུག་སྟེ། གར་སོང་ཆ་མེད་པར་སོང་ངོ༌། །དེར་གསང་གནས་བསྐྲངས་ཏེ་འགྲོ་མི་ཤེས་པར་ཡོད་པ་ལའང་བྱོན་ཏེ་མི་ནའམ་གསུངས་པ་ལས། སྡུག་བསྔལ་ལོ་བྱས་པས་ཐུར་མ་བཏོན་ཏེ་ཕྱག་གིས་རེག་ཅིང་རོ་ག་ན་ཧི་ཞེས་ན་བ་མེད་ཚ་བ་མེད་པར་གྱུར་ཅིག་ཅེས་གསུངས། དུཿཁ་ལས་གྲོལ་ལོ། །ཡང་དེ་བཞིན་དུ་འབྲངས་པས་ཆུ་ཞིག་གི་ནང་ན་སྲིན་བུའི་རིགས་གདུག་པ་ཅན་མང་པོ་འདུག་པ་ལ་སློབ་དཔོན་འགྲོར་མ་བཏུབ་སྟེ་སྐྱེས་བུ་སྙིང་སྟོབས་དང་ལྡན་པ་དག་འདི་ལ་ཟམ་པ་བྱེད་ནུས་སམ་གསུངས་པ་ལ་ནཱ་རོ་པས་དེ་ལ་ཟམ་པ་བྱས་ཏེ་དེའི་སྟེང་ན་སློབ་དཔོན་གཤེགས་ནས་ཕར་བཞུད་དོ། །དེར་ནཱ་རོ་པའི་གསུས་པ་ལ་སྲིན་བུའི་སོས་བཏབ་སྟེ་ཆུ་བུར་དུ་སོང་བ་ལ་མི་ནའམ་གསུང་པ་ལ་སྡུག་བསྔལ་ལོ་བྱས་པས་སྔར་བཞིན་བྱས་ཏེ་དུཿཁ་ལས་གྲོལ་བར་གྱུར་ཏོ། །ཡང་ཕྱི་བཞིན་དུ་འབྲངས་པ་ལས་ལམ་ཀ་ན་རྒྱལ་པོ་དང་རྒྱལ་པོའི་བཙུན་མོ་འཁོར་དང་བཅས་པ་བྱུང་བ་མཐོང་བས་སློབ་དཔོན་ན་རེ ༑ སྐྱེས་བུ་སྙིང་སྟོབས་དང་ལྡན་པ་སུ་དག་རྒྱལ་པོའི་བཙུན་མོ་ལ་སེན་མོས་འདེབས་ནུས་པ་དག་ཡོད་དམ་གསུངས་པས་ནཱ་རོ་པ་བྲམ་ཟེའི་ཆས་སུ་ཞུགས་ཏེ་རིག་བྱེད་འདོད་ཀྱིན་ཕྱིན་ཏེ།

བཙུན་མོའི་མགོར་མེ་ཏོག་བཞག་སྟེ་སེན་མོས་བཏབ་པས་འཁོར་རྣམས་ཀྱིས་ནཱ་རོ་པ་བརྡུངས་སོ། །དེར་སློབ་དཔོན་ན་རེ་སྡུག་མི་བསྔལ་ལམ་གསུངས་པ་ལ་ཤིན་ཏུ་སྡུག་བསྔལ་ལོ་བྱས་པས་སྔར་བཞིན་བྱས་ཏེ་ན་ཚ་ལས་གྲོལ་ལོ། །ཡང་བློན་པོའི་བཙུན་མོ་འཁོར་དང་བཅས་པ་བྱུང་བ་གཟིགས་ཏེ། སྐྱེས་བུ་སྙིང་སྟོབས་དང་ལྡན་པ་དག་བློན་པོའི་ཆུང་མ་ལ་འོ་བྱེད་ནུས་པ་ཡོད་དམ་གསུངས་པ་ལ། ཡང་ནཱ་རོ་པས་སྔར་བཞིན་བརྫུས་ཏེ་འོ་བྱས་པས་འཁོར་རྣམས་ཀྱིས་བརྡུངས་པས་སྔར་བཞིན་བྱས་པས་དུཿཁ་ལས་གྲོལ་ལོ།། ཡང་ཕྱི་བཞིན་དུ་བྱོན་པ་དང་གྲོང་ཁྱེར་ཞིག་ན་དགའ་སྟོན་བྱེད་པ་ལས་ཚོད་མ་བསླངས་ཏེ། སློབ་དཔོན་ལ་ཕུལ་བས་དེ་གསོལ་ཏེ་ཤིན་ཏུ་ཞིམ་མོ་གསུངས་པ་ལ། ནཱ་རོ་པས་ད་རུང་གསོལ་བར་འདུག་སྙམ་སྟེ། ཡང་སློང་དུ་ཕྱིན་པས་མི་སྟེར་བ་ལ་ཁོང་གིས་ཁྱིམ་དུ་ཕྱིན་ཏེ་སྔར་གྱི་ཚོད་མ་དེ་འདྲ་བ་འདུག་པའི་ཟངས་གཅིག་འདུག་པ་དེ་བྲང་ལ་བཀབ་སྟེ་བྲོས་ནས་འོངས་པ་ལ། མི་མང་པོས་བརྡུངས་ཀྱང་ཟངས་མ་ཤོར་ཏེ། མི་རྣམས་ན་རེ་བརྐམ་ཆགས་ཅན་ཁྱོད་ཚོད་མ་ཁྱེར་ལ་ཟངས་བུ་བྱིན་ཅིག་ཟེར་བས་ཤིང་ལོའི་ཁུད་དུ་ཚོད་མ་བླུགས་ཟངས་བུ་གཏད་དེ་ཚོད་མ་སློབ་དཔོན་ལ་ཕུལ་བས་དགྱེས་ཏེ་གསོལ་ལོ། །ཡང་ཕྱི་བཞིན་དུ་འབྲངས་པས་སྔར་གྱི་དགེ་འདུན་གྱི་གཙུག་ལག་ཁང་སུམ་ཐོག་ཡོད་པའི་སྟེང་དུ་ཕྱིན་ཏེ། སྙིང་སྟོབས་དང་ལྡན་པ་སུས་འདི་ན་མར་མཆོངས་ནུས་སམ་གསུངས་པ་ལ། ནཱ་རོ་པས་དུཿཁ་མྱུར་དུ་བདེ་ནས་འགྲོ་སྙམ་ནས་མཆོངས་པས་མི་རྣམས་ན་རེ། འདི་སྨྱོན་པའོ་ཟེར་ཏེ་འཛིན་དུ་བྱུང་བ་ལ་མི་སྟེང་ན་འདུག་པ་ཡ་གི་འོང་དུ་ཆུག་ཅིག་ཟེར་ནས་བསྡད་པས། སློབ་དཔོན་སྔར་བཞིན་མྱུར་དུ་བདེ་འགྲོ་སྙམ་པ་དེས་ཞག་འགའ་མ་བྱོན་དེར་ཤིན་ཏུ་སྡུག་པས་ཕྱིས་བྱོན་ཏེ་སྡུག་མི་བསྔལ་ལམ་བྱས་པ་ལ་སྡུག་བསྔལ་ལོ་བྱས་པས། ཚིག་འཐོན་པ་རྣམས་བཅུག་སྟེ་ཚ་བ་དང་ན་བ་མེད་པར་གྱུར་ཅིག་གསུངས་པ་ཙམ་གྱིས་དུཿཁ་ལས་གྲོལ་ལོ།

།ཡང་ཕྱི་བཞིན་དུ་འབྲངས་པ་ལས་ནགས་འདབ་ཞིག་ཏུ་བྱོན་ཏེ་དེར་ཤིང་གདུག་པ་ཅན་མང་པོ་ལ་མེ་སྤར་ཏེ། སྙིང་སྟོབས་དང་ལྡན་པ་སུས་འདིར་ལག་པ་འཛུད་ནུས་སམ་གསུངས་པ་ལ། ནཱ་རོ་པས་ལག་པ་བཅུག་པས་ཆུ་བུར་དུ་སོང་བ་ལ་སློབ་དཔོན་ན་རེ་སྡུག་བསྔལ་བར་མ་གྱུར་ཏམ་ཞེས་གསུངས་པ་ལས་སྡུག་བསྔལ་ལོ་བྱས་པས་སྔར་བཞིན་དུ་བྱས་པས་དུཿཁ་ལས་གྲོལ་ལོ། །ཡང་ཕྱི་བཞིན་དུ་འབྲངས་པས་ཐང་སྟོང་པ་ཞིག་ཏུ་སླེབ་པ་དང་དེར་ཅུང་ཞིག་མཉམ་པར་འཇོག་པ་བྱས་ནས། དེར་ཁྱོད་ཡུན་རིང་པོར་ཚ་གྲང་ལ་སོགས་པ་གང་ཡང་ཡིད་ལ་མི་བྱེད་པར་དཀའ་བ་སྤྱོད་པ་ཅི་དོན་དུ་གཉེར་བ་ཡིན་གསུངས་པ་ལ། ནཱ་རོ་པས་ཁོ་བོ་ནི་ཡང་དག་པའི་གདམས་ངག་འདོད་པ་ཡིན་ནོ་བྱས་པས། འོ་ན་ཡང་དག་པའི་གདམས་ངག་སྦྱིན་གྱིས་མཎྜལ་གྱིས་གསུངས་པ་ལ། ཆུ་མེད་བྱས་པས་རང་གི་དྲི་ཆུས་གྱིས་གསུངས་ཏེ ༑ མཎྜལ་བྱས་ནས་མེ་ཏོག་བཀྲམ་པ་དང༌། སློབ་དཔོན་གྱིས་མཎྜལ་གྱི་འཇིམ་པ་ཞིག་བླངས་ཏེ། ནཱ་རོ་པའི་ཞལ་ལ་བརྒྱབ་པ་དང་མི་རྟོག་པ་སྐྱེས་ཏེ་ལྷན་ཅིག་སྐྱེས་པའི་ཡེ་ཤེས་མཚོན་པར་བྱ་བའི་ཕྱིར་བྱིན་གྱིས་བརླབ་པ་མཛད་དོ། །དེ་ནས་དང་པོ་དབང་དང་རྒྱུད་དང་བསྟན་བཅོས་རྣམས་གསུངས། དེ་ནས་གདམས་ངག་གི་གཞི་འཁོར་བའི་གནད་རྩ་དང་རླུང་དང་བྱང་ཆུབ་ཀྱི་སེམས་དང་བསྐྱེད་པའི་རིམ་པ་ལ་སོགས་པ་མཚོན་བྱེད་ཐམས་ཅད་བསྟན་ནས་མཚོན་བྱ་དོན་ཞུས་པ་ལས ༑ ཀྱེ་ཧོ། འདི་ནི་རང་རིག་ཡེ་ཤེས་ཆེན་པོ་སྟེ། །ངག་གི་ལམ་འདས་ཡིད་ཀྱི་སྤྱོད་ཡུལ་མིན། །ཏི་ལོ་ང་ཡིས་ཅི་ཡང་བསྟན་དུ་མེད། །རང་ལ་རང་གིས་བསླན་ཏེ་ཤེས་པར་བྱོས། །ཞེས་གླུ་བླངས་ཏེ་རྒྱ་མཚོ་དང་འདྲ་བའི་མཚོན་བྱ་བསྟན་ནས་ཆུ་བོ་དང་འདྲ་བའི་མཚོན་བྱེད་རྩ་རླུང་ལ་སོགས་པའང་གནང་སྟེ། ད་ཁྱོད་པཎྜི་ཏའི་ཆས་མ་འཛིན་པར་རྣལ་འབྱོར་པའི་ཆས་བཟུང་ལ་སྒྲུབ་པ་སྙིང་པོ་གྱིས་ཤིག་དང་སྐྱེ་བ་འདིར་མཆོག་གི་དངོས་གྲུབ་ཐོབ་པར་འགྱུར་རོ།

།པཎྜི་ཏའི་ཆས་བཟུང་ནས་རྩཽད་པ་བྱས་ན་ཆོས་ལ་སྨོད་པའིལྟུང་བ་དྲུག་པ་འབྱུང་སྟེ། དངོས་གྲུབ་མི་ཐོབ་བོ་གསུངས་ཏེ། དམ་ཚིག་ཕོག་ནས་མི་སྣང་བར་གྱུར་ཏོ། །དེ་ནས་ནཱ་རོ་པས་ཕུལླ་ཧ་རི་ཞེས་བྱ་བ་མེ་ཏོག་བཟང་པོ་རྣམས་ཀྱང་དེའི་ཚོན་གྱིས་ཟིལ་གྱིས་གནོན་པས་མེ་ཏོག་གི་མདོག་འཕྲོག་པའི་ལྷ་ཁང་ཞེས་བྱ་བ། དེ་ལ་ཉེ་བའི་བྱང་ཕྱོགས་ན་གྲོང་ཁྱེར་ཆུང་བ་གཅིག་ཡོད་པ་ན་རྒན་མོ་གཅིག་གིས་བཤོལ་འདྲེན་ཅིང་སྒྲུབ་པ་སྙིང་པོར་བྱེད་ཅིང་བཞུགས་པ་ལས། དུས་ནམ་ཞིག་ན་མུ་སྟེགས་གཅེར་བུ་པ་རྣམས་རྩོད་པ་རྒྱལ་ཏེ་སངས་རྒྱས་ཀྱི་བསྟན་པ་འཇིག་པར་ཉེ་བ་ན། རྒྱལ་པོས་པཎྜི་ཏ་ལྔ་བརྒྱ་བསོགས་ཏེ། མེ་ཏོག་གི་ཕྲེང་བ་གཏད་པས་སུས་ཀྱང་ལེན་མ་ནུས་ནས ༑ རྒྱལ་པོ་ན་རེ། ད་རུང་ཁྱེད་གྲོས་ལ་རྩོད་པ་གྱིས་ཤིག གལ་ཏེ་རྩོད་པ་མི་ནུས་ན་གཙུག་ལག་ཁང་གཅེར་བུ་པ་ལ་འབུལ་ལོ་བྱས་པས། པནྚི་ཏ་རྣམས་གྲོས་བྱེད་པའི་ཚེ་རྒན་མོ་ཞིག་ན་རེ། ངའི་ཁྱིམ་ན་ནཱ་རོ་པ་བཞུགས་ཟེར། དེར་དགེ་འདུན་གྱིས་གསོལ་བ་བཏབ་པས་སློབ་དཔོན་ན་རེ། བསྟན་པ་འཇིག་ལ་ཁད་དམ་ང་ཡོད་པའི་སར་གཅེར་བུ་པ་འོང་ན་ནཱ་རོ་པས་གཅེར་བུ་པ་ཕམ་པར་བྱའོ་གསུངས་ཏེ། སྔར་སློབ་དཔོན་གྱི་གསུང་མ་དྲན་པར་ཞལ་གྱིས་བཞེས་སོ། །དེར་གཅེར་བུ་པ་འོང་དུ་མ་བཏུབ་པ་ལ་ཁོའི་ལྷ་ཁང་གི་གམ་དུ་རྒོལ་བ་དང༌། ཕྱིར་རྒོལ་བ་དཔང་པོ་རྒྱལ་པོ་གསུམ་གྱི་ཁྲི་བཤམས་ཏེ་རྩོད་པ་བྱས་པས་སློབ་དཔོན་ཅུང་ཟད་ཞན་ཞན་འདྲ་བས་སློབ་དཔོན་གྱི་ཐུགས་ལ་ང་ལྟ་བུའི་སྨྲ་བའི་དབང་ཕྱུག་ཞན་པ་ལྟར་འདུག་པ་ཅི་ཡིན་སྙམ་ཏེ་བསམས་པས་སྔར་སློབ་དཔོན་གྱི་གསུང་བཅག་པའི་ཉེས་པ་དྲན་ཏེ་བཟོད་གསོལ་བྱས་ཏེ། ཡིད་ཀྱིས་གསོལ་བ་བཏབ་པས་སློབ་དཔོན་ཕྱག་གཡོན་པར་མིའི་ཐོད་པ་རློན་པ་བཅད་མ་ཁད་ཅིག་ཐོགས་ཏེ་བྱོན་པ་ལ་ནཱ་རོ་པས་ཕྱག་འཚལ་བས། གཅེར་བུ་པ་ན་རེ། སངས་རྒྱས་པ་སྙིང་རྗེ་དང་བྲལ་བ་སྲིན་པོའི་གཟུགས་ཅན་འདི་ལྟ་བུ་ལ་ཕྱག་འཚལ་བ།

དེ་ཉིད་ཀྱིས་ཁྱེད་ཕམ་པའི་གནས་སུ་གྱུར་ཏོ་ཞེས་ཟེར། དེར་སློབ་དཔོན་ཏི་ལོ་པའི་ཞལ་ནས་ཕམ་ཕམ་ཞེས་གསུངས་ཏེ། ཁོའི་ལྷ་ཁང་རྡེའུ་ལ་ཞེས་བྱ་བ་མཆོད་རྟེན་གྱི་གཟུགས་དང་འདྲ་བ་ཟུར་བརྒྱད་དང་སུམ་ཐོག་ཡོད་པ་ལ་སྡིགས་མཛུབ་ལན་གསུམ་བྱས་པས། ཐོག་གསུམ་ཀ་འགྱེལ་བས་གཅེར་བུ་པ་རྣམས་སྐྲག་སྟེ་ཐམས་ཅད་ཀྱིས་སློབ་དཔོན་གྱི་ཞབས་ལ་ཕྱག་འཚལ་ཏེ་སྐྱབས་བཙལ་ལོ། །གཅེར་བུ་པ་ཐམས་ཅད་སངས་རྒྱས་ཀྱི་བསྟན་པ་ལ་བཙུད་དོ། །དེར་སློབ་དཔོན་གྱི་ཞལ་ནས་ནཱ་རོ་པ་ལ་ད་ཁྱཽད་ཀྱིས་སྐྱེ་བ་འདི་ལ་མཆོག་གི་དངོས་གྲུབ་ཐོབ་པའི་སྐལ་བ་མེད་ཀྱི ༑ ད་ཁྱོད་ཀྱིས་ཆོས་སྟོན་ཅིག་དང༌། དེས་འགྲོ་བ་མང་པོ་ལ་ཕན་པར་འགྱུར་ཏེ། ཁྱོད་པས་སློབ་མ་དང༌། དེའི་སློབ་མ་ནས་མར་རིམ་པ་བཞིན་དུ་ཕན་ཇེ་ཆེར་ཇེ་ཆེར་འགྱུར་ལ། བར་དོར་ཕྱག་རྒྱ་ཆེན་པོ་འགྲུབ་པར་འགྱུར་ཞེས་གསུངས་ཏེ་མི་སྣང་བར་གྱུར་ཏོ། །དེར་ནཱ་རོ་ཏ་པས་ཀྱང་བཤད་པ་དང་སྒྲུབ་པ་གཉིས་ཀ་མཛད་པ་ལས་རྟོགས་པ་སྐྱེས་ཏེ་གླུ་བླངས་པ་ནི། འཆར་བ་མེད་ཅིང་ནུབ་པའང་མེད། ། ཉིན་མོ་མེད་ཅིང་མཚན་མོའང་མེད། །བླ་མའི་རྟོགས་པའི་ ༼ པས ༽ རྨོངས་པ་བཅད་ནས་སོང༌། །གར་འགྲོ་གང་དུ་གནས་པ་མི་ཤེས་ཏེ། །བདེ་ཆེན་གྱིས་ནི་དབང་པོའི་གྲོང་འདི་བཅོམ། །བསམ་དུ་མེད་པའི་རྣལ་འབྱོར་དེ་ལས་སྐྱེས། །དེ་ལས་བདག་གིས་ཅི་ཞིག་བསྟན་པར་བྱ། །ཕྱོགས་རྣམས་སྟོང་ཞིང་རང་ཡང་རྣམ་པར་གྲོལ ༑ ༑ གང་དང་གང་བལྟས་དེ་ནི་རྟག་ཏུ་དེ་ཡིན་ཏེ། །གཉུག་མའི་ཡིད་ནི་གདོད་ནས་སྟོང་པར་སོང༌། །རྒྱུ་དང་འབྲས་བུ་བཏང་སྙོམས་དག་ཏུ་དོར། །འདི་ཡི་ཁྱད་པར་ཏི་ལོ་པ་དཔང་ངོ༌། །ཞེས་གསུངས་སོ། །དེ་ལྟ་བུའི་སློབ་དཔོན་དེའང་ཕྱག་རྒྱ་ཆེན་པོའི་དངོས་གྲུབ་མ་ཐོབ་ཀྱང་རྒྱལ་པོ་དཔུང་དང་བཅས་པ་རེངས་ནུས་པ་དང༌། ཚོགས་ཀྱི་འཁོར་ལོ་ལ་སོགས་པའི་དུས་སུ་ཆང་དང་ཤིང་ཐོག་ལ་སོགས་པ་འགུགས་ནུས་པ་དང༌། སྦྱིན་སྲེག་གི་ཐབ་ཀྱི་ནང་དུ་ལྷ་སུམ་ཅུ་རྩ་བདུན་ཞལ་ལྟ་ནུས་སོ།

།ཏིང་ངེ་འཛིན་གྱི་རྟོགས་པ་བརྟན་པར་ཐོབ་པས་དངོས་གྲུབ་ཐོབ་པར་ཡང་གྲགས་ཤིང༌། པུར་སྦྱངས་པའི་ཤུལ་དུའང་ཟླ་བ་རེ་ཚེས་ཀྱི་བར་དུ་དུས་དུས་སུ་ལྷའི་མཆོད་པ་འོང་སྟེ། རོལ་མོའི་སྒྲ་དང་མེ་ཏོག་གི་ཆར་དེང་སང་གི་བར་དུའང་ཀུན་གྱིས་མཐོང་ཞིང་ཐོས་པ་འོང་བ་ཡིན་ནོ། །དེ་ལྟ་བུའི་ཆེ་བའི་ཡོན་ཏན་དང་ལྡན་པའི་དཔལ་ནཱ་རོ་པའི་སློབ་མ་དཔལ་ཕ་ན་ཕིང་གུ་བ་མཆེད་བཞི་ཡིན་ཏེ། དེའང་འབའ་ཧོ་རིགས་བྱ་བ་ཡིན་ཏེ། མཆེད་རྣམས་ཀྱི་ཆེ་ཤོས་དགེ་སློང་དྷརྨཱ་མ་ཏི་ཆོས་ཀྱི་བློ་གྲོས་བྱ་བ་ཡིན་ཏེ། དེས་དཔལ་ནཱ་རོ་པའི་སྤྱན་སྔར་ལོ་བཅུ་གཉིས་བཞུགས ༑ དེ་གདན་འདྲེན་དུ་དེའི་འོག་མ་དགེ་སློང་འཇིགས་མེད་གྲགས་པ་ཞེས་བྱ་བ་དེ་བྱོན་པས་ཁྱོད་བླ་མའི་སྤྱན་སྔར་སྡོད་ཅིག ཁོ་བོ་ལ་བླ་མའི་གསུང་གིས་ཁྱོད་ཆོས་མ་བཤད་པར་རྒྱའི་རི་བོ་རྩེ་ལྔ་ལ་ཕྱིན་ན་དངོས་གྲུབ་ཐོབ་བོ་གསུངས་པས་དེར་འགྲོ་གསུངས་ནས་དེར་བཞུད་དོ། །དེ་ནས་ཕྱིས་གཏམ་མ་ཐོས་པས་ཇི་ལྟར་སོང་ཆ་མེད་དོ། །དེ་ནས་འཇིགས་མེད་གྲགས་པས་ནཱ་རོ་པའི་སྤྱན་སྔར་ལོ་དགུ་བཞུགས། དཔལ་དགྱེས་པ་རྡོ་རྗེ་དང༌། གཤིན་རྗེའི་གཤེད་དང༌། གསང་བ་འདུས་པ་ལ་སོགས་པ་མཁས་པར་བསླབ། ཁྱད་པར་དུ་འཁོར་ལོ་བདེ་མཆོག་གི་སྒོ་ནས་དམན་པ་དང་འབྲིང་གི་དངོས་གྲུབ་ཀྱང་ཐོབ་པར་མཛད་དོ། །དེ་བལ་ཡུལ་ན་ཨ་དེས་པ་ཆེན་པོ་ཞེས་བྱ་བར་ཡང་གྲགས་སོ། །དཔལ་ཕམ་ཐིང་བ་ཞེས་བོད་ལ་གྲགས་པའང་དེ་ཡིན་ནོ། །དེའི་འོག་མ་དུས་ཀྱི་འཁོར་ལོ་བའང་ཟེར། བལ་པོ་མཻ་ཏྲཱི་པའང་ཞེས་ཟེར་བ་ཡིན་ཏེ། དེས་གཅེན་སྤྱན་འདྲེན་དུ་བྱོན་པས་ཁྱོད་ཀྱིས་ངའི་བླ་མ་བསྟེན་གསུངས་ནས། དེས་ཀྱང་ནཱ་རོ་པའི་སྤྱན་སྔར་ལོ་ལྔ་བཞུགས་སོ། །དེ་སྤྱན་འདྲེན་དུ་ཆུང་ངུ་ཐང་ཆུང་བ་བྱ་བས་ཕྱིན་པས། དེས་ཀྱང་དཔལ་ནཱ་རོ་ཏ་པ་ལ་དབང་བསྐུར་བ་ཙམ་ཐོབ། རྒྱུད་དང་གདམས་ངག་ལ་སོགས་པ་མང་དུ་གསན། ཐམས་ཅད་ནི་ཚར་བར་མ་ཐོས། ཕམ་ཐིང་བ་ཆེ་བའི་ལོ་རྒྱུས་ལ་གཅུང་པོ་དེ་བལ་ཡུལ་དུ་བྱོན་པ་དང༌།

དེ་ནས་ཇོ་བོ་ཆེན་པོ་ན་རེ། ཁྱོད་ངག་གི་དབང་ཕྱུག་སྒྲུབས་གསུངས་ནས་བསྒྲུབ་པ་བྱས་ནས་སྒྲུབ་གཡོག་དང་བཅས་ཏེ་ཕྱིན་པས། མེ་ཏོག་འབབ་ཆུ་ལ་སྐྱུར་བས་མེ་ཏོག་ཡར་ལོག་ནས་བྱུང་བ་ཇོ་བོ་ཡེངས་ནས་མ་མཐོང་ངོ༌། །སྒྲུབ་གཡོག་པ་བལ་པོ་ཐུགས་རྗེ་ཆེན་པོས་བྱེད་པ་མཐོང་སྟེ་རང་བཏུང་ངམ་སྙམ་པ་ལ། ཇོ་བོ་ཆེན་པོས་བཀྱོན་དུ་དྭོགས་ནས་མ་འཐུངས་ཏེ། བྱུང་ངོ་བྱས་པས་ཚོར་ཏེ་མ་ལོག་པ་ལ་འཐུངས་པས་ངག་གི་དབང་ཕྱུག་ཆེན་པོ་མ་གྲུབ་སྟེ། འོན་ཀྱང་ཚིགས་བཅད་རྩོམ་པ་ལ་ཐོགས་པ་མེད་པ་ཙམ་བྱུང་ངོ༌། །དེ་ལ་ངག་གི་དབང་ཕྱུག་བསྒྲུབས་པས་ཕྱིས་ངག་གི་དབང་ཕྱུག་ཀྱང་ཟེར་རོ། །ངག་གི་དབང་ཕྱུག་ལ་དཔལ་ཕམ་ཐིང་བའི་ཞལ་ནས་ཁྱེད་ཀློག་སྐྱ་ཤེས་རབ་བརྩེགས་དང་འགྲོགས་ལ་བོད་དུ་སོང་ལ། འདིར་རྒྱུན་ཞག་གི་མེ་དང་ཚེས་བཅུའི་མཆོད་པ་མ་ཆགས་པར་འཛུགས་པའི་ནོར་ཚོལ་གསུངས་ནས། ཐང་ཆུང་བས་ཀློག་སྐྱ་དང་འགྲོགས་ཏེ་གཉལ་ཡན་ཆད་དུ་བྱོན། དེའི་དུས་སུ་ཇོ་བོ་བྷ་དནྟ་གཡོག་པོར་ཡོད་སྐད་དོ། །དེར་བྷ་དནྟས་ངུར་སྨྲིག་ཏུ་རྟ་གསོ་ཞིང་བསྡད། བྷ་དནྟས་བྲང་ཏི་ལས་ཆོས་གསན་ཏེ་ངས་ཕྱིས་པཎྜི་ཏ་བྱས་ཏེ་འོངས་ཙམ་ན་སློབ་དཔོན་གྱིས་ངའི་སྣ་ལེན་གྱིས་ཤིག་ཟེར། ཕྱིས་མྱུར་བར་ཐོས་པ་འཛིན་པའི་དངོས་གྲུབ་ཐོབ་སྟེ་པཎྜི་ཏར་སོང་ངོ༌། །དེར་གསེང་སྲང་ལྔ་བརྒྱ་ཙམ་རྙེད་དེ་ལོག་ནས་ཕྱིན་ནས་རྒྱུན་ཞག་གི་མེ་དང༌། ཚོགས་ཀྱི་འཁོར་ལོ་ད་ལྟའི་བར་དུ་མ་ཆགས་པར་ཡོད་པ་ཡིན་ནོ། །དུས་ཕྱིས་ཇོ་བོ་ཐང་ཆུང་བ་ལ་ཤ་བཀྲའི་ནད་ཅེས་བྱ་བ་བྱུང་སྟེ། དེའང་ཀློག་སྐྱ་དང་གཉིས་ཀྱིས་པདྨའི་རྫིང་བུ་གཅིག་ལ་རྐྱལ་བྱས་པས་ལན་ནམ་ཡང་ཟེར། བོད་དུ་བྱོན་པའི་དུས་སུ་བདེ་མཆོག་གི་ཐང་སྐུ་འོངས་པ་ལ་དེའི་དུར་ཁྲཽད་བརྒྱད་ལ་ཀླུ་བརྒྱད་རིག་མ་དང་བཅས་པ་ཡོད། དེ་ལ་ཞལ་ཁེབས་ཆུང་བས་མ་ཁེབས་པས་སྣོད་མིན་གྱིས་མཐོང་བས་ལན་ནམ་ཡང་ཟེར། སེང་གེ་སྒྲའི་སྒྲུབ་པ་མཛད་པས་ནད་དེ་ལས་གྲོལ་ལོ།

།དེ་ནས་ཕྱིས་རྣལ་འབྱོར་པའི་ཆས་བཟུང་ནས་ཅི་བདེར་གནས་ཏེ་སྒྲུབ་པ་བྱེད་ཅིང་ཡོད་པ་ལས། ལན་ཅིག་ཏེ་ཏེའི་ཐང་ལ་བསྡད་ཙམ་ན་རྒྱལ་པོའི་བཙུན་མོ་ཤིང་ཀུན་ལ་མཆོད་པ་བྱས་ཏེ་བྱུང་བ་ལ། དེ་ལ་ཞྭ་མ་ཕུད་པས་བཙུན་མོའི་འཁོར་རྣམས་ཀྱིས་བརྡུངས་པས་འགྲོ་མ་ནུས་པས་ཐང་ལ་རོ་བཞིན་དུ་སོང་ངོ༌། །དེར་འཕྱི་བའི་བར་དུ་ཁྱིམ་དུ་མ་བྱུང་སྟེ། བཙལ་བས་ཐང་སྟོང་ལ་རོ་བཞིན་དུ་འདུག་པ་ཁྱོགས་ལ་བཏེག་ཏེ་འོངས་སོ། །དེར་ཨ་དེས་པའི་ཞལ་ནས་ཁྱོད་ཀྱང་འཇིག་རྟེན་ཡུལ་ཆོས་དང་འགལ་བར་བྱ་བའི་དོན་མེད། བཙུན་མོ་འཁོར་རྣམས་དང་རྣལ་འབྱོར་པ་བརྡུང་བའི་དོན་མེད་དེ། རྣལ་འབྱོར་པ་མིའི་ཁོངས་སུ་མ་ཆུད་པ་ཡིན་མོད། ད་འདི་ལ་ནུས་པ་མ་བསྟན་ན་བསྟན་པ་ལ་གནོད་གསུངས་ནས་འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་བཤམས་ཏེ། སྒོ་དམ་པར་བསྡམས་ནས་ང་ལ་སུའང་མ་འབོད་གསུངས་ནས་མཉམ་པར་བཞག་གོ །དེར་རྒྱལ་པོའི་བཙུན་མོ་རང་གི་ཁང་པར་ཕྱིན་པ་དང་ ༑ སྨྱོ་སྟེ་དེ་ནས་ལུས་ངག་རེངས་སེམས་མྱོས་པར་གྱུར་པས་དེ་ཅི་ཉེས་བྱས་པས་འཁོར་རྣམས་ན་རེ། དེ་རིང་རྣལ་འབྱོར་པ་ཞིག་བརྡུངས་ཏེ་ཨ་དེས་པའི་གཅུང་པོ་ཡིན་པར་འདུག་པས། དེས་ལན་པ་ཡིན་ཏེ་འོང་ཟེར་ནས་མོས་གུས་བྱས་པས་བདེ་སྟེ། འབྲས་མི་ཁུར་བཞི་བཅུ་དང༌། དེའི་ཆ་རྐྱེན་དང་བཅས་ཏེ་བཟོད་པར་གསོལ་བ་ལ་འོངས་ཏེ། དེའང་མཚན་ཕྱེད་ན་རྔ་རྡུང་བ་དང༌། དུང་འབུད་པ་དང་མང་པོ་ཐོས་པས་ཐང་ཆུང་བསྐྲག་ཏེ། དེ་རིང་རྒྱལ་པོ་མེད་པས་བརྡུངས་པ་ཡིན། དེ་རྒྱལ་པོས་ཐོས་པས་ང་ལ་ཆད་པ་གཅོད་དུ་འོང་བ་ཡིན་པས་ཨ་དེས་པ་ཅན་དུ་སྐྱོལ་གསུངས་ནས། བསྐྱལ་བ་ཅིའང་མི་འོང་གིས་སྐྲག་མི་དགོས་གསུང་ངོ༌། །དེར་རྒྱལ་པོ་བཙུན་མོ་གཉིས་ཀས་ཞབས་ལ་འཇུས་ཏེ། དབང་བསྐུར་ཞུས་ནས་བཙུན་མོའི་དོན་དུ་གོ་ཆའི་དཔའ་མོ་དྲུག་གི་སྒྲུབ་ཐབས་དང་དེའི་བསྟོད་པ་ཞིག་ཀྱང་མཛད། དེ་རྒྱ་གར་དུ་ཁྱེར་བས་སྒྲ་དང་ཚད་མ་ཆེན་པོ་སུས་ཀྱང་སྐྱོན་མ་ཐོགས།

དེའི་དུས་ན་དཔལ་ནཱ་རོ་པ་མི་བཞུགས། ལན་ཅིག་འཛམ་བུའི་གླིང་ན་ཁོང་ལས་ཆེ་བ་མི་བཞུགས་པར་གྲགས་སོ། །ཡང་བོད་རྣམས་ཀྱིས་ཀྱང་ཁོང་དགྱེས་པས་ཕྱི་བའི་ཤ་ཁྱེར་གྱིན་འགྲོ་བས་ལན་གཅིག་དུས་ཀྱི་མཆོད་པའི་གཏོར་མ་ལ་ཕྱི་བའི་ཤ་ཕུལ་བས་དེ་གཏོར་སྐྱེལ་གྱི་ཁར་བཅུག་པས་སྨྱོ་སྟེ་ཧ་ཧ་ཧི་ཧི་ཟེར་ཞིང་གཏོར་མ་ལག་པར་བཟུང་སྟེ། ལོག་ནས་བྱུང་བ་ལ་བལྟས་པས་ཁ་ན་ཕྱི་བའི་ཤ་འདུག་པ་ཕྱུང་བས་ཞིའོ། །ཡང་དེའི་དུས་སུ་ཉང་སྟོད་པའི་བྲུ་ཤ་ཤེར་པོ་དང་འ་ཞ་རྒྱ་གར་བརྩེགས་བྱ་བ་གཉིས་ཀྱིས་ཕྱྀན་ཏེ། ཇོ་བོ་ལ་བདེ་མཆོག་རྩ་རྒྱུད་ཞུས་པས། ཇོ་བོ་ན་རེ་ཁྱོད་ང་ལ་དབང་བསྐུར་ཞུ་ན་ངས་སློབ་མ་ལ་བཤད་པ་བཤད། མི་བྱེད་ན་མི་བཤད་བྱས་པས་དབང་བསྐུར་བྱེད་མ་ནུས་པས་ཚོགས་པ་ལ་བཤད་པ་ལས་མ་བཤད་དོ། །དེར་ཡི་གེ་ཐུ་བའི་དུས་སུ་ཚོགས་བྱས་པའི་སར་ཁོང་གཉིས་ཀྱིས་གླུ་བླངས་ཏེ། སྒྲ་ཙམ་དོན་ལ་མེད་པ་དེ། །བལ་པོ་ཕམ་ཐིང་མ་ཡིན་ནམ། །གླེན་པ་ཁྱོད་ལ་ཅི་ཆ་ཡོད། །ཉིད་རང་རྒྱ་གར་ཡུལ་དུ་འགྲོ

༑ ༑ བྱས་ཤིང་གླུ་བླངས་པས་ལོ་ཀ་པའི་གཏོར་མ་ནམ་མཁའ་ལ་འཕར་ཞིང་འདུག་པས་ཇོ་བོ་ན་རེ། འདི་ཅི་ཡིན་གསུངས་པ་ལ། ཇོ་བོའི་གམ་ན་བལ་པོ་བོད་སྐད་མཁན་ཡོད་པས་འདི་སྐད་ཟེར་ཞིང་འདུག་བྱས་པས་ཇོ་བོ་ན་རེ། བདེན་ཁར་སེང་ངའི་དབང་བསྐུར་ཞུས། ངས་སློབ་མ་ལ་བཤད་པ་བསྟན་བྱས་པ་ལ་ཁྱེད་རང་གིས་མ་ནུས་པ་ཡིན་པས་ད་ཁྱེད་རང་སོང་གསུངས་ནས་ཕྱིན་པས་གཉིས་ཀ་གངྒཱ་མ་བརྒལ་བར་ཉིན་ཞག་ཕྱེད་ཕྱེད་ཀྱི་ནད་ཀྱིས་ཤིའོ། །ཡང་ན་ནགས་གསེབ་ན་མར་དུག་སྦྲུལ་ཆིབས་ནས་བྱོན་པ་དང༌། ཡང་བལ་ཡུལ་གྱི་བྱང་ཕྱོགས་དེར་ཙཎྜི་ཀའི་སྐུ་རང་བྱུང་ཅིག་བྱུང༌། དེ་ལ་རྩིས་མཁན་རྣམས་ན་རེ། འདི་ལ་སྲོག་ཆགས་བྱེ་བ་གཅིག་གིས་མཆོད་སྦྱིན་མ་བྱས་ན་ལོ་གསུམ་ན་བལ་པོའི་ཡུལ་སྟོང་ནས་འགྲོ་ཟེར། དེར་རྒྱལ་པོ་བྲེད་ནས་སྲོག་ཆགས་བྱེ་བ་གཅིག་ནི་མེད་ཇི་ལྟར་བྱ་སྙམ་པ་དང༌། བླ་མ་ཕམ་ཐིང་བ་ལ་ཞུ་བ་མིན་པ་ཐབས་མེད་དེ་ཞུས་པས་གནང་ནས ༑ སྦྱིན་སྲེག་གི་ཡོ་བྱད་སྐྱོལ་ཅིག་གསུངས་ནས་རྒྱལ་པོས་ཏིལ་མི་ཁུར་བཅོ་བརྒྱད་དང་བཅས་པའི་ཚོགས་ཀྱི་འཁོར་ལོ་དང་སྦྱིན་བསྲེག་གི་ཡོ་བྱད་བསྐྱལ་ནས ༑ སྦྱིན་སྲེག་མཛད་པའི་དུས་སུ་སྒྲུབ་གཡོག་ཀུན་གྱིས་ཐུན་མོང་དུ་མཐོང་བར་ཐོབ་ཀྱི་ནང་ན་ཙཎྜི་ཀའི་སྐུ་འདུག་པ་ལ། ཕྱག་ཏུ་ཏིལ་བཞག་པ་རྣམས་ཏིལ་འབྲུ་རེ་རེའང་ར་དང་ལུག་ལ་སོགས་པའི་སྲོག་ཆགས་སུ་སོང་ནས། དེ་ཙཎྜི་ཀའི་ཁར་སྟེར་བ་ཐམས་ཅད་ཀྱིས་མཐོང་ནས་ཙཎྜི་ཀ་དེས་གནོད་པ་མེད་པར་གྱུར་པ་ཡིན་ནོ། །གཞན་ཡང་ཇོ་བོས་ཚོགས་ཀྱི་དུས་སུ་ཆང་དགུག་ནུས་པ་དང༌། ཤིང་ཐོག་འགུགས་ནུས་པ་ལ་སོགས་པ་དམན་པ་དང༌། འབྲིང་གི་དངོས་གྲུབ་བསམ་གྱིས་མི་ཁྱབ་པ་ཐོབ་པ་ཡིན་ནོ། །དེ་ལྟ་བུ་དེ་ལ་བླ་མ་གུང་ཐང་པས་གསན་ཏེ་ཡུན་རིང་ནི་མ་གསན། འོན་ཀྱང་དཔལ་ནཱ་རོ་ཏ་པ་དངོས་ཀྱི་སློབ་མ་ཁ་ཆེ་བྱང་ཆུབ་བཟང་པོ་བྱ་བ་དང༌། ཨ་དེས་པའི་གཅུང་པོ་དཔལ་མེ་ཏྲཱི་པའང་ཟེར། དུས་འཁོར་བ་ཟེར་བ་དང༌།

ངག་གི་དབང་ཕྱུག་ཟེར་བ་དེ་དང་གཉིས་ཏེ་གསུམ་ལས་གསན། སྤྱིར་ཆོས་ཀྱི་དྲིན་ཕམ་ཐིང་བ་ཅན་དུ་ལོ་བཅོ་བརྒྱད་བཞུགས་པའི་གློག་སྐྱ་ལོ་ཙཱ་བ་ཆེ་ཙམ་ཡིན་གསུང༌། ཕྱིས་ཇོ་བོ་བྷ་དནྟ་ལ་ཡང་གསན་ཏེ། སྤྱིར་བླ་མ་མལ་གྱིས་བདེ་མཆོག་རྩ་བའི་རྒྱུད་ལྔ་བཅུ་རྩ་གསུམ་གསན་ཏེ། ཐམས་ཅད་ལ་ལེའུ་རེ་ལ་ཚོགས་རེ་མཛད་དོ། །རིན་ཆེན་རྡོ་རྗེའི་ཆོས་རྣམས་ཁོང་ཉིད་ཀྱིས་དབོན་པོ་ཇོ་བོ་མ་ཧཱ་ལོ་ཙཱ་བ་ལས་གསན། བླ་མ་མལ་གྱིས་ཀྱང་ཡི་གེ་བདུན་པའི་ལས་ཀྱི་ཚོགས་ལ་ཐོགས་པ་མེད་པར་གྲུབ་པ་དང༌། བསྐྱེད་པའི་རིམ་པ་ལ་བརྟན་པ་ཐོབ། སྒྲུབ་པ་ལ་བརྩོན་པས་འགྲོངས་ཀའི་བར་དུ་མཚན་མོ་མགོ་སྔས་ལ་མི་འབེབས་པར་ཐུན་བཞིའི་རྣལ་འབྱོར་མ་ཆགས་པར་གྲོངས་པའི་ཚེ་རྒྱན་དྲུག་བཏགས་ནས་གར་མཛད་ཅིང་གཤེགས། ནམ་མཁའ་ལས་སྒྲ་དང་འོད་མང་པོ་བྱུང་བ་ཡིན་ནོ།། དེའི་སྤྱན་སྔར་བདག་གི་བླ་མ་བྱང་ཆུབ་སེམས་དཔའ་ལོ་དྲུག་བཞུགས། དཔལ་བདེ་མཆོག་རྩ་བའི་རྒྱུད་ལ་ལེའུ་རེ་ལ་ཚོགས་ཀྱི་འཁོར་ལོ་རེ་བྱས་ཏེ་གསན། སྤྱིར་བླ་མ་ལོ་ཙཱ་བས་བོད་དུ་ལཱུ་ཧི་པའི་སློབ་མ་ལ་བཤད་པ་ཚར་བདུན་ལས་མ་གསུངས་པ་ལ་ལྔ་བླ་མས་གསན་ནོ། །གཞན་ཡང་དཔལ་བདེ་མཆོག་འཁོར་ལོའི་ཆོས་སྐོར་མ་ལུས་པ་དང༌། གཤིན་རྗེའི་གཤེད་ལ་སོགས་པའི་ཆོས་དཔག་ཏུ་མེད་པ་དང༌། ཡན་ལག་བརྒྱད་པ་ལ་སོགས་པ་སྨན་དཔྱད་མང་པོ་གསན་ནོ། །དེ་དག་གི་གཞུང་འདི་རྩོམ་པར་བྱེད་པའི་སློབ་དཔོན་རྣལ་འབྱོར་གྱི་དབང་ཕྱུག་ལཱུ་ཧི་པ་བརྒྱུད་པ་དང་བཅས་པའི་གཏམ་བརྒྱུད་བླ་མས་གསུངས་པ་བཞིན་བྲིས་པའོ།། །།༈ བླ་མ་མལ་ལ་ས་སྐྱ་བླ་ཆེན་གྱིས་ཕྱིས་གསེར་སྲང་བདུན་ཕུལ་བས། དེའི་དུས་སུ་གདམས་ངག་མ་ལུས་པ་གནང་གསུང་ངོ། །བླ་ཆེན་གྱིས་བླ་མ་མལ་ལས་ཆོས་གསན་པའི་ཚེ། ཆོས་ཐམས་ཅད་ཚར་རེས་མཁྱེན་པར་བྱུང་བ་ལ། བླ་མ་མལ་གྱི་ཞལ་ནས། ངས་མི་ཚེ་ཕྱཻད་པའི་ཆོས་ཚར་རེས་ཤེས་སུ་རེ་བ་གསུང༌། ཡང་ཤེས་ན་དགའ་བས་མི་ཤེས།

ལ་ལས་ཚར་རེ་ལ་ཤེས་ཀྱིན་འདུག་གསུང༌། བླ་ཆེན་གྱིས་ཆོས་རྣམས་ཚར་ཏེ་མར་ལ་བྱོན་པར་བཞེད་ཙམ་ན། བླ་མ་མལ་ན་རེ ༑ ངའི་ཆོས་འཚང་རྒྱ་བའི་ཆོས་ཡིན་པས་ར་ཚང་དུ་ཕུབ་ཁུད་དུ་དཀྱིལ་འཁོར་བྲིས་ནས། སླུ་ ( ¡¶ ལུ ¡· བླུ་ ) གུ་ལ་བལ་ཏོག་དཀྲིས་པ་ལ་བུམ་པའི་འདོད་བྱེད་པ་ལ་སོགས་པ་མ་བྱེད་གསུང༌། དེ་ནས་མར་ལ་བྱོན་ཙ་ན། གཡས་རུ་ནས་གསེར་སྲང་བཅུ་བདུན་རྙེད་པ་སྔགས་པ་ཞིག་ལ་བསྐུར་ནས་འབུལ་དུ་བཏང་བས། སྟོན་མོ་བྱེད་པ་ཞིག་གི་སར་སླེབ། མཇལ་བར་ཞུས་པས་ཟས་སྐོམ་འདྲ་འདོད་པ་ཡིན་འོང་བས་བྱིན་གསུང༌། བདག་ས་སྐྱ་ནས་འབུལ་བ་སྐྱེལ་དུ་བཏང་བ་ལགས་བྱས་པས ༑ ཇི་ཙམ་ཡོད་ཡང་ཡང་འདྲི་བ་ལ། སྲང་བཅུ་བདུན་བདོག་བྱས་པས། བླ་མ་རང་བྱོན་ནས། གསེར་བསྣན་ནས་འདི་ཡང་སྣོན་ལ། ཚོགས་པའི་དབུས་སུ་ཕུལ་གསུང་ ༑ ཕུལ་བས་མཉེས་ནས། ཁོང་དམ་ཚིག་པར་འདུག་པས་ཡར་བྱོན་གྱིས། ད་དུང་ཆོས་ཀྱི་གཤམ་ཡོད་གསུངས་ནས། ཡར་བྱོན་པས་ཆོས་ཀྱི་གཤམ་རྣམས་དང་ ༑ ཡན་ལག་བརྒྱད་པ་དང༌། དཀོན་བརྩེགས་ཀྱི་ལུང་དང༌། མགོན་པོའི་རྗེ་གནང་དང༌། སྒྲུབ་ཐབས་དང༌། དེའི་རྟེན་དར་ནག་དང༌། ལྕགས་ཀྱི་རྡོ་རྗེ་གནང་ནས ༑ ནག་པོ་ཆེན་པོ་ང་ལ་མི་དགོས། འཁོན་ས་སྐྱ་པའི་ཆོས་སྐྱོང་ལ་རྒྱུག་ཅིག་གསུངས་ནས་གནང་གསུང་ངོ༌། །འདིས་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག། །། ༄༅། །དཔལ་ཧེ་རུ་ཀའི་བྱུང་ཚུལ་བཞུགས། ། ༄༅། །དཔལ་ལྡན་ཁྲག་འཐུང་མགོན་པོ་ལ་ཕྱག་འཚལ་ལོ། །དཔལ་ཧེ་རུ་ཀའི་བྱུང་ཚུལ་ལམ་ལོ་རྒྱུས་རྣམ་པར་བཞག་པ་ལ་གསུམ་སྟེ། སྟོན་པ་ཐམས་ཅད་མཁྱེན་པའི་སྐུ་ཆེ་བའི་ཡོན་ཏན་དང༌། བྱེ་བྲག་ཏུ་དཔལ་ཧེ་རུ་ཀའི་རྣམ་འཕྲུལ་ཇི་ལྟར་བྱུང་བ་དང༌། དེས་རྒྱུད་ཀྱི་རྒྱལ་པོ་ཇི་ལྟར་གསུངས་པའི་ཚུལ་ལོ།། དང་པོ་ནི། མདོ་སྡེ་བསྐལ་པ་བཟང་པོ་ལས། དང་པོ་བྱང་ཆུབ་མཆོག་ཏུ་སེམས་བསྐྱེད་ཅིང༌། །བསྐལ་པ་གྲངས་མེད་གསུམ་དུ་ཚོགས་བསགས་ནས། །བར་དུ་གཅོད་པའི་བདུད་བཞི་འཇོམས་མཛད་པའི།

།བཅོམ་ལྡན་སེང་གེ་དེ་ལ་ཕྱག་འཚལ་ལོ། །ཞེས་པའི་འོ་སྐོལ་གྱི་སྟོན་པ་ཤཱཀྱ་ཐུབ་པ་འདིས་ཀྱང༌། དང་པོ་བྱང་ཆུབ་མཆོག་ཏུ་ཐུགས་བསྐྱེད་ ( ¡¶ ལུ ¡· - བསྐྱེད་ ) རིན་པོ་ཆེ་གཉིས་བསྐྱེད། བར་དུ་བསྐལ་པ་གྲངས་མེད་པ་གསུམ་དུའང་བསོད་ནམས་དང་ཡེ་ཤེས་ཀྱི་ཚོགས་མཐར་ཕྱུང༌། མཐར་ངེས་པའི་དོན་གྱི་འོག་མིན་དུ་མངོན་པར་བྱང་ཆུབ་སྟེ། ས་བཅུ་པའི་བྱང་ཆུབ་སེམས་དཔའ་རྣམས་ཀྱི་དོན་མཛད། དྲང་དོན་དུ་གནས་དུ་མར་སྟོན་པ་དུ་མར་སྤྲུལ་ནས་ཆོས་ཀྱི་འཁོར་ལོ་དུ་མ་བསྐོར་བའི་བདག་ཉིད་ཅན་ཡིན་ནོ ༑ ༑ བྱེ་བྲག་ཏུ་དཔལ་ཧེ་རུ་ཀའི་རྣམ་འཕྲུལ་ཇི་ལྟར་བྱུང་བ་ལ་གཉིས་ཏེ། གདུལ་བྱ་དབང་ཕྱུག་ཆེན་པོའི་རྣམ་འཕྲུལ་དང༌། འདུལ་བྱེད་ཧེ་རུ་ཀའི་རྣམ་འཕྲུལ་ལོ། །དང་པོ་ནི། བསྐལ་པ་རྫོགས་ལྡན་དང༌། གསུམ་ལྡན་དང༌། གཉིས་ལྡན་གྱི་རྗེས་ལ་རྩཽད་ལྡན་གྱི་མགོ་རྩོམ་པའི་ཚེ། སྐྱེ་རྒུ་རྣམས་ཕན་ཚུན་ཞེ་སྡང་བས་རྩོད་པ་དང་ལྡན་པར་གྱུར་ཏེ། གཅིག་གིས་གཅིག་བསད་པའི་རོ་ཕྱོགས་མཚམས་སུ་བསྐྱལ་བས་དུར་ཁྲཽད་བརྒྱད་དུ་ཆགས་སོ། །དེར་རོ་ལས་ཁྲག་བྱུང༌། དེའི་རླངས་པ་ནམ་མཁའ་ལ་སོང་བས་སྤྲིན་བརྒྱད་བྱུང༌། དེ་ལས་ཆར་འབབ་པས་ཆུ་བརྒྱད་བྱུང༌། ཆུའི་རླངས་ ( ¡¶ ཞ ¡· རླན་ ) ལས་ཤིང་བརྒྱད་སྐྱེས། ཤིང་བརྒྱད་ལ་ཕྱོགས་སྐྱོང་བརྒྱད་ཆགས། ཆུ་བརྒྱད་ལ་ཀླུ་བརྒྱད་ཆགས། སྐབས་དེར་རི་རབ་དང་ ༑ འཛམ་བུའི་གླིང་དུ་གདུལ་བྱ་དབང་ཕྱུག་ཆེན་པོའི་རྣམ་འཕྲུལ་བྱུང་སྟེ། དེའང་འཛམ་བུ་གླིང་གི་ཕྱོགས་མཚམས་ན་རང་བཞིན་གྱིས་གྲུབ་པའི་གནས་ཉི་ཤུ་རྩ་བཞི་ཡོད་པ་ལས། དེང་དེར་དབང་ཕྱུག་གིས་སྤྲུལ་པའི་འཇིགས་བྱེད་ཉི་ཤུ་རྩ་བཞི་ཆུང་མ་དང་བཅས་པ་བྱུང་སྟེ། དེའང་ནམ་མཁའ་ལ་ལྷའི་གཙོ་བོ་བཞི་ཆུང་མ་དང་བཅས་པས་ཤར་ཕྱོགས་པུལླཱི་ར་མཱ་ལ་ཡ། བྱང་ཛཱ་ལནྡྷ་ར། ནུབ་ཨཽ་ཌྱན། ལྷོ་ཨརྦུ་ ¡Ã དར་ ( ¡¶ ལུ ¡· དྷེ་བ་ ) དང་བཞི་བཟུང་ངོ༌། །དེ་བཞི་ལ་ལྷའི་སྐད་དུ་གནས་ཞེས་བྱའོ།

།ཡང་ལྷའི་གཡོག་པོ་བཞི་ཆུང་མ་དང་བཅས་པ་འོངས་ཏེ། ཤར་ལྷོ་གོ་དཱ་ཝ་རཱི། ལྷོ་ནུབ་ར་མེ་ཤྭ་རི། ནུབ་བྱང་དེ་ཝཱི་ཀོ་ཊི། བྱང་ཤར་མཱ་ལ་ཝ་ཏེ། མཚམས་བཞི་བཟུང་ངོ༌། །དེ་བཞི་ལ་དྲི་ཟའི་སྐད་དུ་ཉེ་བའི་གནས་ཞེས་བྱའོ། །དེ་རྣམས་ནི་དབང་ཕྱུག་ཆེན་པོའི་ཐུགས་ལས་སྤྲུལ་པ་སྟེ། ནམ་མཁའ་ལས་འཛམ་བུའི་གླིང་དུ་སྤྱོད་པས་མཁའ་སྤྱོད་ཀྱི་འཇིགས་བྱེད་བརྒྱད་ཅེས་བྱའོ། །ཡང་ཤར་ཕྱོགས་ཀཱ་མ་རཱུ་པ་དང༌། བྱང་ཕྱོགས་ཨོ་ཌེ་གཉིས་སུ་བྱང་ཕྱོགས་ནས་གནོད་སྦྱིན་གྱི་གཙོ་བོ་གཉིས་ཆུང་མ་དང་བཅས་པ་འོངས་ཏེ་བཟུང་ངོ༌། །དེ་གཉིས་ལ་གནོད་སྦྱིན་གྱི་སྐད་དུ་ཞིང་ཞེས་བྱའོ། །ནུབ་ཏྲི་ཤ་ཀུ་ནེ་དང༌། ལྷོ་ཀོ་ས་ལ་གཉིས་ ( ¡¶ ལུ ¡· + སུ ) ༑ གནོད་སྦྱིན་གྱི་གཡོག་པོ་གཉིས་ཆུང་མ་དང་བཅས་པས་བཟུང་ངོ༌། །དེ་གཉིས་ལ་ཡང་གནོད་སྦྱིན་གྱི་སྐད་དུ་ཉེ་བའི་ཞིང་ཞེས་བྱའོ། །ཤར་ལྷོ་ཀ་ལིངྐ་དང་ ༑ ལྷོ་ནུབ་ལམྦཱ་ཀ་གཉིས་སྲིན་པོའི་གཙོ་བོ་གཉིས་ཆུང་མ་དང་བཅས་པས་བཟུང་ངོ༌། །དེ་ལ་སྲིན་པོའི་སྐད་དུ་ཙྪནྡོ་ཞེས་བྱའོ། །ནུབ་བྱང་ཀཱཉྩི་དང༌། བྱང་ཤར་ཧི་མ་ལ་གཉིས་སྲིན་པོའི་འཁོར་གཉིས་ཆུང་མ་དང་བཅས་པས་བཟུང་བའོ།། དེ་ལ་སྲིན་པོའི་སྐད་དུ་ཉེ་བའི་ཙྪནྡོ་ཞེས་བྱའོ། །དེ་རྣམས་དབང་ཕྱུག་གི་གསུང་ལས་སྤྲུལ་པ་སྟེ། ས་སྟེང་ན་སྤྱོད་པས་ས་སྤྱོད་ཀྱི་འཇིགས་བྱེད་བརྒྱད་ཅེས་བྱའོ། ། ཡང་ཤར་ཕྱོགས་པྲེ་ཏ་པུ་རི་དང༌། བྱང་གྲྀ་ཧ་དེ་བ་གཉིས་སུ་རྒྱ་མཚོའི་ནང་ནས་ཀླུའི་གཙོ་བོ་གཉིས་ཆུང་མ་དང་བཅས་པ་འཽངས་ནས་བཟུང་ངོ༌། །དེ་གཉིས་ལ་ཀླུའི་སྐད་དུ་འདུ་བ་ཞེས་བྱའོ། །ནུབ་སཽ་རཱཤྟ་དང༌། ལྷོ་སུ་ཝརྞྞ་དྭཱྀ་པ་གཉིས་ཀླུའི་གཡོག་པོ་གཉིས་ཆུང་མ་དང་བཅས་པས་བཟུང་ངོ༌། །དེ་ལ་ཡང་ཀླུའི་སྐད་དུ་ཉེ་བའི་འདུ་བ་ཞེས་བྱའོ། །ཤར་ལྷོ་ན་ག་ར་དང༌། ལྷོ་ནུབ་སིནྡྷུ་གཉིས་སུ་ ¡Ã རི་རབ་ཀྱི་འོག་ནས་ ( ¡¶ ལུ ¡· - རི་རབ་ཀྱི་འོག་ནས་ ) ལྷ་མ་ཡིན་གྱི་གཙོ་བོ་གཉིས་ཆུང་མ་དང་བཅས་པ་འོངས་ནས་བཟུང་ངོ༌།

།དེ་གཉིས་ལ་ལྷ་མ་ཡིན་གྱི་སྐད་དུ་དུར་ཁྲོད་ཅེས་བྱའོ། །ནུབ་བྱང་ ¡Ã མ་རོ་ ( ¡¶ ལུ ¡· ཀ་མ་རུ་ ) དང༌། བྱང་ཤར་ཀུ་ལུ་ཏཱ་གཉིས་ལྷ་མ་ཡིན་གྱི་གཡོག་པོ་གཉིས་ཆུང་མ་དང་བཅས་པས་བཟུང་ངོ༌། །དེ་གཉིས་ལ་ལྷ་མ་ཡིན་གྱི་སྐད་དུ་ཉེ་བའི་དུར་ཁྲོད་ཅེས་བྱའོ། །དེ་རྣམས་ནི་དབང་ཕྱུག་གི་སྐུ་ལས་སྤྲུལ་པ་སྟེ། ས་འོག་ནས་འཛམ་བུའི་གླིང་དུ་སྤྱོད་པས་ས་འོག་ན་སྤྱོད་པའི་འཇིགས་བྱེད་བརྒྱད་ཅེས་བྱའོ། །དེ་ལྟར་དེ་རྣམས་འཛམ་བུའི་གླིང་ན་མཐུ་ཆེ་ཞིང་རྩལ་དྲག་པར་གྱུར་ནས་ཕན་ཚུན་གླེང་བ་ནི་འོ་སྐོལ་རྣམས་ལ་དཔཽན་ཞིག་དགོས་ཞེས་སོ། །དེའི་ཚེ་རི་རབ་ཀྱི་སྟེང་དུ་ལྷ་དབང་ཕྱུག་ཆེན་པོ་སྐུ་མདོག་ནག་པོ་ཞལ་བཞི་ཕྱག་བཅུ་གཉིས་པ་གཅེར་བུ་རལ་པའི་ཅོད་པན་ཅན། ཐལ་བས་བྱུགས་པ། ཡུམ་ལྷ་མོ་སྐུ་མདོག་དམར་མོ་ཞལ་གཅིག་ཕྱག་གཉིས་མས་འཁྱུད་པ། ཐུན་མཚམས་ཀྱི་ཡུམ་བཞི་མ་མོ་བརྒྱད་དང་བཅས་པ་སྤྲུལ་ལོ། །ཡུམ་བཞི་ནི་སྒྲ་གཅན་སྔོན་མཽ་མདུན་དུ། ཉེ་བའི་སྒྲ་གཅན་ལྗང་གུ་གཡོན་དུ། མུན་པ་དམར་པོ་རྒྱབ་ཏུ། ཉེ་བའི་མུན་པ་སེར་པོ་གཡས་སོ། །མིའམ་ཅིའི་མ་མོ་བརྒྱད་ནི་ཕྲིན་ལས་ཀྱི་སྤྲུལ་པ་སྟེ། ཤར་དུ་ཁྭའི་གདོང་ཅན་སྔོན་མོ། བྱང་དུ་འུག་གདོང་མ་ལྗང་གུ ༑ ནུབ་ཏུ་ཁྱི་གདོང་མ་དམར་མོ། ལྷོར་ཕག་གདོང་མ་སེར་མོ། མཚམས་བཞིར་མིའི་གདོང་ཅན་ཕྱེད་གཟུགས་མ་བཞིའོ། །དེའང་ཡུམ་བཞི་ནི་དབང་ཕྱུག་གི་ཡོན་ཏན་གྱི་ཆ་ལས་སྤྲུལ་པ་སེར་སྣ་ཤས་ཆེ་བས་སེར་པོ། ཐུགས་ཀྱི་འཇྀགས་བྱེད་བརྒྱད་ཞེ་སྡང་ཤས་ཆེ་བས་སྔོན་པོ། གསུང་གི་བརྒྱད་འདོད་ཆགས་ཤས་ཆེ་བས་དམར་པོ། སྐུའི་བརྒྱད་གཏི་མུག་ཤས་ཆེ་བས་དཀར་པོ། མ་མོ་བརྒྱད་ནི་ཕྲག་དོག་ཤས་ཆེ་བས་ཁ་དོག་སྣ་ཚོགས་སོ། །དེ་ནས་དབང་ཕྱུག་ཆེན་པོས་འཇིགས་བྱེད་རྣམས་ལ་མཆོད་པའི་རྟེན་དུ་རྡོའི་རང་བྱུང་གི་ཚུལ་དུ་ལིངྒ་ཉི་ཤུ་རྩ་བཞི་བྱིན་ཏེ ༑ དེ་ཡང་པུལླཱི་ར་མཱ་ལ་ཡར་མགོ་བོ་ལྟ་བུའི་ལིངྒ་ནས་ཀུ་ལུ་ཏཱར་པུས་མོ་ལྟ་བུའི་ལིངྒ་ཡན་ཆད་བྱིན་ཏེ།

ད་ལྟ་ཡང་གནས་ཉི་ཤུ་རྩ་བཞི་ན་རྡོའི་རང་བྱུང་གི་ལིངྒ་ཉི་ཤུ་རྩ་བཞི་ཡོད་དོ། །དེ་རྣམས་ལ་ཁོང་ཚོ་དུས་གསུམ་དུ་མཆཽད་དོ། །དེའི་དུས་སུ་དབང་ཕྱུག་ཆེན་པོ་གཙོ་འཁོར་རྣམས་ཀྱིས་འཛམ་བུའི་གླིང་གི་སྐྱེ་རྒུ་རྣམས་ལ་མ་རུངས་པར་བྱས་ཏེ། ཟས་སུ་མི་ཤ་ཟོས། སྐོམ་དུ་མི་ཁྲག་འཐུང༌། མིའི་རུས་པ་ལ་རྒྱན་བྱས་ཏེ། རུས་པའི་འཁོར་ལོ་དང༌། རྣ་རྒྱན་དང༌། མགུལ་རྒྱན་དང༌། གདུ་བུ་དང་ ༑ སྐ་རགས་དང༌། རུས་པའི་ཐལ་རྒྱའོ། །གཞན་ཡང་མིའི་སྐྲ་ལས་ཚངས་སྐུད་དང༌། མགོ་བོ་ལས་དོ་ཤལ་བྱས་སོ། །གཉིས་པ་འདུལ་བྱེད་ཧེ་རུ་ཀའི་ལོ་རྒྱུས་ནི། དེ་རྣམས་གང་གིས་ཀྱང་ཐུལ་བར་མ་གྱུར་པ་ལ་སྔར་འཽག་མིན་དུ་སངས་རྒྱས་པའི་རྒྱུའི་རྡོ་རྗེ་འཆང་ལོངས་སྤྱོད་རྫོགས་པའི་སྐུ་དེ་ལ་འབྲས་བུའི་རྡོ་རྗེ་འཆང་སྤྲུལ་པའི་སྐུ་གཙོ་འཁོར་དྲུག་ཅུ་རྩ་གཉིས་སྤྲུལ་ནས་བཏུལ་ལོ། །དེའང་ལྷ་ཆེན་པོ་ཡབ་ཡུམ་གྱི་གཉེན་པོ་དཔལ་ཧེ་རུ་ཀ་ཡབ་ཡུམ་སྤྲུལ། ཡུམ་བཞིའི་གཉེན་པོར་བདེ་ཆེན་གྱི་ལྷ་མོ་བཞི། འཇིགས་བྱེད་ཉི་ཤུ་རྩ་བཞི་ཆུང་མ་དང་བཅས་པའི་གཉེན་པོ་སྐུ་གསུང་ཐུགས་ཀྱི་དཔའ་བོ་དང་དཔའ་མོ་ཞལ་སྦྱོར་ཉི་ཤུ་རྩ་བཞི། མ་མོ་བརྒྱད་ཀྱི་གཉེན་པོར་དམ་ཚིག་གི་ལྷ་མོ་བརྒྱད་སྤྲུལ་ཏེ། དེ་རྣམས་ཀྱི་སྐུ་མདོག་དང་ཞལ་ཕྱག་གདུལ་བྱ་དྲུག་ཅུ་རྩ་གཉིས་དང་རྗེས་སུ་མཐུན་པའོ། །དེ་ལྟར་སྤྲུལ་ནས་ཇི་ལྟར་འདུལ་ཞེ་ན། ལོངས་སྤྱད་པ་དང༌། ཐིམ་པ་དང༌། དབང་དུ་བྱས་པ་གསུམ་གྱིས་བཏུལ་བའོ། །དང་པོ་ནི་ཁ་ཟས་དང་རྒྱན་ཆ་གཉིས་ལ་ལོངས་སྤྱོད་དེ། ཁོང་རྣམས་ཀྱི་ཁ་ཟས་ཤ་དྲོན་ཁྲག་དྲོན་དུ་བཅས་པ་དེ་རྣམས་ཚོགས་ཀྱི་འཁོར་ལོར་ལོངས་སྤྱད་པས་དཔལ་ཁྲག་འཐུང་གི་ལྷ་ཚོགས་ཞེས་བྱའོ། །གཞན་ཡང་རྒྱན་ཆ་ཕྲོག་ནས་ཧེ་རུ་ཀ་གཙོ་འཁོར་གྱི་རྒྱན་ཆ་བྱས་པས་ཕྱག་རྒྱ་དྲུག་དང་མི་མགོའི་དོ་ཤལ་དང༌། སྟག་ལྤགས་ཀྱི་ཤམ་ཐབས་ལ་སོགས་པའི་རྒྱུ་མཚན་ཡང་དེ་ཡིན་ནོ། །གཉིས་པ་ཐིམ་པ་ནི།

ལྷ་ཆེན་གཙོ་འཁོར་རྣམས་ཚར་གཅད་དེ་རྣམ་པར་ཤཻས་པ་འོད་གསལ་དུ་བསྟིམ་ནས། མ་འོངས་པའི་དུས་སུ་དེ་བཞིན་གཤེགས་པ་ཐལ་བའི་དབང་པོ་ཞེས་བྱ་བར་སངས་རྒྱས་པར་ལུང་བསྟན་ནོ། ། གསུམ་པ་དབང་དུ་བྱས་པ་ནི། འཇིགས་བྱེད་ཚོགས་ཀྱི་ལྷ་དྲུག་ཅུ་རྩ་གཉིས་བཅོམ་པའི་བརྡར་ལྷ་ཆེན་པོ་འཁོར་དང་བཅས་པའི་ལུས་གདན་དུ་བྱས་པ་སྟེ། ཐམས་ཅད་ཀྱང་ཡི་དྭགས་ཀྱི་གདན་ལ་བཞུགས་པ་ཞེས་སོ། །དེའང་དཔལ་ཧེ་རུ་ཀ་ཡབ་ཡུམ་གྱིས་འཇིགས་བྱེད་དང་དུས་མཚན་གདན་དུ་བྱས། བདེ་ཆེན་གྱི་ལྷ་མོ་བཞིས་སྒྲ་གཅན་ལ་སོགས་པའི་ཡུམ་བཞི། སྐུ་གསུང་ཐུགས་ཀྱི་ལྷའི་འཁོར་ལོས་འཇིགས་བྱེད་ཉི་ཤུ་རྩ་བཞི་ཆུང་མ་དང་བཅས་པ། དམ་ཚིག་གི་ལྷ་མོ་བརྒྱད་ཀྱིས་མིའམ་ཅིའི་མ་མོ་བརྒྱད་གདན་དུ་བྱས་པས་སོ། །དེ་ལྟར་ན་གདུལ་བྱ་འདུལ་བྱེད་ཀྱི་རྣམ་པར་འཕྲུལ་པ་དེ་ཐམས་ཅད་དྲང་བའི་དོན་ཡིན་གྱི་ངེས་པའི་དོན་ཐ་མི་དད་དོ། །དེ་ལྟར་ཡང་འདུས་པ་ལས། སྐུ་ཡི་རྡོ་རྗེ་ཚངས་པར་གྱུར། །གསུང་གི་སྟོན་པ་དབང་ཕྱུག་ཆེ། །ཐུགས་ཀྱི་སྟོན་པ་ཁྱབ་འཇུག་ཡིན། །ཞེས་པས་འཇིགས་བྱེད་འཁཽར་དང་བཅས་པ་ནི་དབང་ཕྱུག་གི་སྤྲུལ་པ་ཡིན་ལ། དབང་ཕྱུག་ནི་རྡོ་རྗེ་འཆང་གི་སྤྲུལ་པའོ། །དེ་རྣམས་འདུལ་བར་བྱེད་པའི་ལྷ་རྣམས་ནི་དཔལ་ཧེ་རུ་ཀའི་སྤྲུལ་པ་ཡིན་ལ། དཔལ་ཧེ་རུ་ཀ་ནི་རྡོ་རྗེ་འཆང་གི་རྣམ་འཕྲུལ་ལོ། །དེ་ཐམས་ཅད་ཀྱང་ངེས་པའི་དོན་དུ་རྡོ་རྗེ་འཆང་ཆེན་པོའི་རང་བཞིན་ཡིན་ནོ།།

།།གསུམ་པ་རྒྱུད་ཀྱི་རྒྱལ་པོ་ཇི་ལྟར་གསུངས་པ་ལ་གཉིས། རྒྱུད་ཇི་ལྟར་གསུངས་པ་དང༌། རྒྱུད་ཀྱི་དགོངས་པ་ཇི་ལྟར་བཀྲལ་བའོ། །དང་པོ་ནི་སྟོན་པ་དེས་རི་རབ་ཀྱི་རྩེར་རིགས་ལྔའམ་དཔའ་བོ་དང་དཔའ་མོ་རྣམས་ལ་དང་པོ་ལེའུ་འབུམ་པ་གསུངས་ཏེ། རྩོད་དུས་སུ་ཉན་བཤད་མ་ནུས་པས་དེ་ལས་བསྡུས་པ་ཤླཽ་ཀ་འབུམ་པ་གསུངས། དེ་ཡང་རྩོད་དུས་སུ་མི་འགྲུབ་པས་ཡི་གེ་འབུམ་པ་ལེའུ་ལྔ་བཅུ་རྩ་གཅིག་པ་འདི་གསུངས་སོ། །དེ་ཡང་ཀུན་སྤྱོད་ལས། ཕྱི་མ་ལས་ཀྱང་ཕྱི་མ་སྟེ། །མཁའ་འགྲོ་མ་ཡི་དྲ་བ་སྡོམ། །ཞེས་གསུངས་སོ། །བཤད་པའི་རྒྱུད་ནི་སུམ་ཅུ་རྩ་གཉིས། ཡན་ལག་གི་རྒྱུད་གྲངས་ལས་འདས་པ་གསུངས་སོ། །དེ་རྣམས་ཕྱག་ན་རྡོ་རྗེས་གཞུང་ཚིག་དང་ཡི་གེར་བཏུས་སོ། །གཉིས་པ་རྒྱུད་ཀྱི་དོན་ཇི་ལྟར་བཀྲལ་བ་ནི། ཕྱག་ན་རྡོ་རྗེའི་འགྲེལ་པ་དང༌། བྷ་བ་པ་དང༌། ཀཾ་པ་ལ་དང་ ༑ ལྭ་བའི་ན་བཟའ་ཅན་ལ་སོགས་པ་རྒྱ་ཆེར་བཀྲལ་ལོ། །མངོན་པར་རྟོགས་པའི་དབང་དུ་བྱས་ན་སྐོར་བཞི་ཞེས་གྲགས་ཏེ། ལཱུ་ཧི་པའི་སྐོར། དྲིལ་བུ་པའི་སྐོར ༑ ནག་པོ་པའི་སྐོར། རི་ཁྲོད་པའི་སྐོར་རོ། །ལཱུ་ཧི་པས་རྒྱུད་ཀུན་སྤྱོད་དང༌། རྒྱུད་བླ་མ་ལ་བརྟེན་ནས་རིམ་པ་གཉིས་སྤྱོད་པ་དང་བཅས་པའི་སྒྲུབ་ཐབས་མཛད ༑ རྡོ་རྗེ་དྲིལ་བུ་པས་ཀྱང༌། གོང་མ་གསུམ་ལ་བརྟེན་ནས་ངེས་པ་དོན་གྱི་སྨིན་གྲོལ་གཉིས་གཏན་ལ་འབེབས་པའི་གཞུང་གསུམ་མཛད། ནག་པོ་པས་རང་གཞུང་དང་མཐུན་པའི་ཆོས་གསུམ། གཞན་ལ་ཡང་བརྟེན་པའི་ཆོས་གསུམ་སྟེ་དྲུག་མཛད། རི་ཁྲོད་པའི་ཞལ་སྔ་ནས་བརྒྱུད་དེ། ཨ་སུ་ཛུ་ག་ཏས་ཞལ་གཉིས་མ་མཛད ༑ རི་ཁྲོད་པའི་སློབ་མ་མེ་ཏྲཱི་བས་དབང་པོ་དང་སྦྱར་ནས་ལྷ་བཅུ་གསུམ་མ། བདུན་མ། ལྷ་ལྔ་མ་ཕྲིན་ལས་ཀྱི་སྒྲུབ་ཐབས། ཚོགས་འཁོར་ཏེ་གཞུང་དྲུག་མཛད་དོ། །དེ་ལྟ་བུའི་བཀའ་བབས་བཞི་ལ་བརྟེན་ནས་དེ་དང་དེའི་རྗེས་སུ་འབྲངས་ནས་རིན་ཆེན་རྡོ་རྗེ་དང༌། གརྦྷ་རི་པ་དང༌། ར་ཀྲི་ཏ་ལ་སོགས་པའི་སྒྲུབ་ཐབས་མང་དུ་བྱུང་ངོ༌།

།དཔལ་ཧེ་རུ་ཀའི་བྱུང་ཚུལ་རྣམ་པར་བཞག་པ་བླ་མའི་གསུང་ལས་ཅུང་ཟད་བཏུས་ཏེ་དགེ་བསྙེན་གྲགས་པ་རྒྱལ་མཚན་གྱིས་བཀོད་པའོ ༑༑ ༑༑ ༄༅། །བདེ་མཆོག་ནག་པོ་པའི་དཀྱིལ་ཆོག་ས་བཅད་འཁྲུགས་ཅན་བཞུགས། ། ༄༅། །ཨོཾ་རྗེ་བཙུན་བླ་མ་རྣམས་ལ་ཕྱག་འཚལ་ལོ། །སློབ་དཔོན་སྤྱོད་པ་བས་མཛད་པའི་དཀྱིལ་འཁོར་གྱི་ཆོ་ག་ལ་དོན་གསུམ། ཀླད་ཀྱི་དོན་དང༌། གཞུང་དང༌། མཇུག་གོ །དང་པོ་ལ་གཉིས། ཕྱག་བཙལ་བ་དང༌། བཤད་པར་དམ་བཅའ་བའོ། །དེ་ལ་བཞི། བརྗོད་བྱའི་དོན་བསྟན་པའི་སྒོ་ནས་དང༌། བསྟན་བཅོས་རྩོམ་པའི་རྒྱུ་ཡོད་པ་ཉིད་དུ་བསྟན་པ་དང༌། ཁེངས་བསྐྱུང་བ་དང༌། ཟློས་སྐྱོན་སྤངས་པའི་སྒོ་ནས་བརྗོད་བྱ་ཁྱད་པར་ཅན་དུ་བསྟན་པའོ། །གཞུང་ལ་གཉིས ༑ སྤྱིར་བསྟན་པ་དང༌། གཞུང་དངོས་སོ། །དེ་ལ་བཞི། བསྙེན་པ་དང༌། དཀྱིལ་འཁོར་གྱི་སྤྱོད་པ་དང༌། བརྟུལ་ཞུགས་ཀྱི་རིམ་པ་དང༌། མཇུག་གི་བྱ་བའོ།། དང་པོ་ལ་ལྔ། དང་པོ་རྡོ་རྗེ་སློབ་དཔོན་གྱི་མཚན་ཉིད་དང༌། སློབ་མའི་མཚན་ཉིད་དང༌། ཡོ་བྱད་འབྱོར་རམ་དྲི་བ་དང༌། དམ་ཚིག་བསྲུང་ནུས་སམ་དྲི་བ་དང༌། བསྙེན་པ་དངོས་སོ། །དེ་ལ་ལྔ། དང་པོ་བསྙེན་པའི་གནས་བཞི་བརྩམ་པ་དང༌། ལྷའི་རྣལ་འབྱོར་དང༌། བསྙེན་པ་མ་བྱས་པའི་ཉེས་པ་དང༌། བསྙེན་པའི་གྲངས་དང་ ༑ བསྙེན་པའི་དགོས་པའོ། །དཀྱིལ་འཁོར་གྱི་སྤྱོད་པ་ལ་བདུན། སའི་ཆོ་ག་དང་ ༑ སྟ་གོན་དང༌། ཐིག་དང༌། ཚོན་དང༌། བྱིན་གྱིས་བརླབ་པ་དང༌། མཆོད་པ་དང་ ༑ འཇུག་པའོ། །དང་པོ་ལ་དགུ། བསྙེན་པ་སྔོན་དུ་སོང་བའི་བྱང་ཆུབ་ཀྱི་སེམས་དང་ལྡན་པས་དཀྱིལ་འཁོར་བྲི་བར་གདམས་པ་དང༌། བརྟག་ཅིང་བློས་གཟུང་བ་དང༌། ལས་དང་བྱ་བས་སྦྱང་བ་དང༌། ཏིང་ངེ་འཛིན་གྱིས་བགེགས་སྦྱང་བ་དང༌། རྫོགས་པའི་སངས་རྒྱས་ཀྱིས་ས་གཟུང་བ་དང༌། ཞི་བས་བསླང་བ་དང༌། དྲག་པོས་བསླང་བ་དང༌། ས་བྱིན་གྱིས་བརླབ་པ་དང༌། ས་བསྲུང་བའོ། །སྟ་གོན་ལ་གཉིས། སྔོན་དུ་བདག་བསྐྱེད་པ་དང༌། སྟ་གོན་དངོས་སོ། །དེ་ལ་བཞི། སའི་ལྷ་མོ་དང༌།

ལྷ་དང༌། སློབ་མ་དང༌། བུམ་པ་སྟ་གོན་དུ་གནས་པའོ། །གཉིས་པ་ལྷ་ལ་བཞི། མདུན་དུ་བསྐྱེད་ཅིང་ཡེ་ཤེས་པ་དགུག་པ་དང༌། མཆོད་པ་དང༌། གསོལ་བ་གདབ་པ་དང༌། དཀྱིལ་འཁོར་བདག་ལ་བསྡུ་བའོ། །སློབ་མ་སྟ་གོན་ལ་གཞུང་ན་བཞི་ལས་མེད་ཀྱང་སླཽབ་མའི་གཙོ་བོ་ལ་སོགས་པའོ། །ལྷག་པར་གནས་བྱ་མཆོད་པར་བྱ། །ཞེས་བྱ་བ་ལ་བརྟེན་ནས། ལྷག་པར་གནས་བྱས་བརྒྱད་འཛིན། དེ་ནས་གཞུང་གི་བཞི། མཆོད་པར་བྱ་ཡིས་མཆོད་པ། དེ་ལྟར་ན་ཕྱག་ལེན་ལ་བཅུ་གསུམ་གསུངས་ཏེ། མཎྜལ་སྔོན་དུ་འགྲོ་བས་མྱ་ངན་ལས་འདས་པའི་བསམ་པ་བརྟན་པོ་བསྐྱེད་པ་དང༌། ནང་གི་དབང་བསྐུར་དང༌། ཁྱད་པར་ཅན་གྱི་དོན་ཞུ་བ་དང༌། སྤྲོ་བ་སྐྱེད་པ་དང༌། སེམས་བསྐྱེད་བྱ་བ་དང༌། བསྲུང་བ་བྱ་བ་དང༌། ལྷར་བསྐྱེད་ཅིང་མཆོད་པ་བྱ་བ་དང༌། སྲུང་སྐུད་དང༌། སྐྱོར་ཆུ་དང༌། སོ་ཤིང་དང༌། ཀུ་ཤ ཆོས་ཟབ་མོ་བཤད་ལ་སྤྲོ་བ་བསྐྱེད་པ། རྨི་ལམ་བརྟགས་ལ་ངན་ན་བསྲུང་བའོ། །བུམ་པ་སྟ་གོན་ལ་ལྔ། བསམ་པ་རྣམ་པར་དག་པས་བུམ་པ་ལ་བཟླས་པ་བྱ་བར་གདམས་པ་དང༌། བུམ་པའི་གྲངས་དང༌། བཅུད་གཞུག་པ་དང༌། རྒྱན་དང༌། སྔགས་བཟླས་པའོ། །སྤྱི་དོན་གསུམ་པ་ཐིག་གིས་བྲི་བ་ལ་བདུན། རྡོ་རྗེ་སློབ་དཔོན་གྱི་མཚན་ཉིད་དང་རྒྱན་དང་ལྷའི་རྣལ་འབྱོར་བསྟན་པ་དང༌། ལས་ཀྱི་ཐིག་གི་ཐིག་སྐུད་ཀྱི་རྒྱུ་དང་ཐིག་ཆལ་དང༌། དཀྱིལ་འཁོར་གྱི་ཚད་དང༌། ཡེ་ཤེས་ཀྱི་ཐིག་གི་རྒྱུ་བྱིན་གྱིས་བརླབ་པ་དང༌། ཡེ་ཤེས་ཀྱི་ཐིག་ཇི་ལྟར་གདབ་པ་དང༌། ལས་ཐིག་ཇི་ལྟར་གདབ་པ་དང༌། ལས་ཐིག་གཉིས་རིམ་པ་ཇི་ལྟར་གདབ་པའི་ཚུལ་ལོ། །སྤྱི་དོན་བཞི་པ་ཚོན་གྱིས་བྲི་བ་ལ་བཞི་སྟེ། ཚོན་དགྱེ་བ་དང༌། ལྷ་དགོད་པ་དང༌། ཞར་ལས་བྱུང་བ་དཀྱིལ་འཁོར་གྱི་རྒྱན་དགྲམ་པ་དང༌། རྡོ་རྗེ་སློབ་དཔོན་ཆས་སུ་གཞུག་པའོ། །དང་པོ་ལ་དྲུགཚོན་གྱི་རྒྱུ་དང༌། བྱིན་གྱིས་བརླབ་པ་དང༌། ཚོན་དགྱེ་བའི་རིམ་པ་དང༌། ཚོན་དང་བཟོའི་ལས་གྲོགས་དཀྱིལ་འཁོར་དམ་ཚིག་དང་བསླབ་པ་སྦྱིན་པའི་ཚུལ་དང༌།

རྩིག་པའི་ཚོན་གྱི་ཚད་དང་མཚན་ཉིད་དང༌། འཁོར་ལོ་ལྔ་ལ་སོགས་པ་ཚོན་གང་གིས་ཇི་ལྟར་བྲི་བར་བསྟན་པའོ། །སྤྱི་དོན་ལྔ་པ་བྱིན་གྱིས་བརླབ་པ་ལ་གསུམ། སྔོན་དུ་བསྐྱེད་པ་དང༌། དེ་ནས་མདུན་དུ་རྡུལ་ཚོན་ལ་བསྐྱེད་པ་དང༌། རྡུལ་ཚོན་བྱིན་གྱིས་བརླབ་པ་དངོས་སོ། །མདུན་དུ་བསྐྱེད་པ་ལ་གསུམ། སྔོན་དུ་སྦྱང་བ་དང་ ༑ དམ་ཚིག་པ་བསྐྱེད་པ་དང༌། གོ་ཆ་དང་ཡེ་ཤེས་པ་གཞུག་པའོ། །རྡུལ་ཚོན་བྱིན་གྱིས་བརླབ་པ་ལ་བཞི། རང་རང་གི་སྔགས་གཉིས་སུ་མེད་པ་དང༌། སངས་རྒྱས་ཀུན་གྱི་མཁའ་འགྲོ་མ་དང༌། སྒོ་མ་བཞི་དང༌། ཨཱ་ལི་དང་ཀཱ་ལིས་བྱིན་གྱིས་བརླབ་པའོ། །བར་འདིར་ཡི་གེ་བརྒྱ་པས་བྱིན་གྱིས་བརླབ་པ་ཁ་བསྐང༌། སྤྱི་དོན་དྲུག་པ་མཆོད་པ་ལ་བདུན། སྔགས་མཆོད་སྔོན་དུ་སོང་བས་ཕྱིའི་མཆོད་པ་དང༌། ནང་གི་དང༌། རས་ཟུང་དང༌། བྱང་སེམས་དང༌། རྗེས་སུ་ཆགས་པ་དང༌། གཏོར་མ་དང༌། ཕྱི་ནང་གི་སྦྱིན་སྲེག་གིས་མཆོད་པའོ། །སྤྱི་དོན་བདུན་པ་འཇུག་པ་ལ་གཉིས ༑ སློབ་དཔོན་ཆས་གོས་དང་བཅས་པས་བདག་ཉིད་འཇུག་པ་དང༌། སློབ་མ་འཇུག་པའོ། །དེ་ལ་གསུམ། སློབ་མའི་མཚན་ཉིད་དང༌། བར་སྐབས་ཀྱི་ཚིགས་སུ་བཅད་པས་ཆོ་ག་བསྡུས་པའི་ཚིག་དང༌། སློབ་མ་བསྡུད་པ་འཇུག་པ་དངོས་སོ། །དེ་ལ་ཡོལ་བའི་ཕྱི་རོལ་ཏུ་སློབ་མ་རྣམས་བོས་ལ། སློབ་དཔོན་གྱིས་ལས་ཐམས་ཅད་པའི་བུམ་པ་དང༌། གདོང་གཡོགས་དང༌། རྡོ་རྗེ་མེ་ཏོག་ཕྲེང་བ་རྣམས་ཁྱེར་ལ་རང་གི་ལྷའི་རྣལ་འབྱོར་དྲན་པས་སློབ་མ་ལ་ཡོལ་བའི་ཕྱི་རོལ་དུ་བྱ་བའི་ཆོ་ག་ནི་དགུ་སྟེ། བདེན་པའི་སྟོབས་བརྗོད། བླ་མ་ལ་འཇུག་པའི་ཡོན་དབུལ ༑ སློབ་མ་རྣམས་ནང་དུ་བསམ། གདོང་བཅིང༌། ཕྲེང་བ་གཏད། བུམ་ཆུས་བྲན ༑ འདོད་པ་དྲི་ཞིང་ལན་གདབ། སེམས་བསྐྱེད་བྱ། གསང་བར་གདམས། ཡོལ་བའི་ནང་དུ་གཞུག་ ( ¡¶ ཞ ¡· འཇུག་ ) སྟཻ་དེ་ལྟར་ཡོལ་བའི་ཕྱི་འཇུག་རྣམས་གཞུང་ན་རིམ་པ་བཞིན་མེད་པས་ཀྱང་འོག་ན་མར་དོན་གྱིས་འབྱུང་བས་བར་འདིར་ཁ་བསྐང་ ༑ ཡོལ་བའི་ནང་དུ་འཇུག་པ་ལ་ཆོས་བཅུ་

( ¡¶ ལུ ¡· - བཅུ་ ) བདུན་ཡོད་པ་ལས་གཞུང་ནས་བཅུ་གཉིས་འབྱུང་སྟེ། དབང་གང་འདོད་ནི་འདིའི་སྐབས་ཀྱི་ཆོ་ག་མིན་ལ། སྤྲོ་བསྐྱེད་མི་བྱ་ལྷར་བསྐྱེད་བྱ་སྟེ་དེ་ལྟར་ན་ ( ¡¶ ཞ ¡· - ན་ ) བཅུ་དྲུག་ཉམས་སུ་བླང་ངོ༌། །དམ་ཚིག་བསྒྲགས་པ་དང༌། བསྲུང་བར་བྱ། སྤྲོ་བ་བསྐྱེད་ཅིང་ལྷར་བསྐྱེད་པ་ལ་གོ་ཆ་བཅིང་བ་དང༌། དབང་གང་འདོད་པས་བླ་མ་མཉེས་པར་བྱ། དཔའ་བོ་བསྐུལ། གསོལ་བ་གདབ། ཕྱག་བྱ་བ། སྡོམ་པ་གཟུང་བ་དང༌། དམ་ལ་བཞག་གསོལ་བ་གདབ། ཡེ་ཤེས་དབབ་ཅིང་བརྟན་པར་བྱ། གདོང་གཡོགས་ཕྱེ་ལ་དཀྱིལ་འཁོར་བསྟན་པའོ། །དོན་དྲུག་པ་གསོལ་བ་གདབ་པ་ལ་གཉིས། སློབ་མས་སློབ་དཔོན་ལ་ཕྱག་བྱ་ཞིང་གསོལ་བ་གདབ་པ་དང༌། སློབ་དཔོན་གྱིས་དཀྱིལ་འཁོར་གྱི་ལྷ་ལ་གསོལ་བ་གདབ་པའོ། །བདུན་པ་ཕྱག་ལ་གཉིས། སྐུ་གསུང་ཐུགས་ཀྱི་ཕྱག་དང༌། ལུས་དབུལ་བའི་ཕྱག་གོ །དམ་ལ་བཞག་པ་ལ་བཞི། ཕན་ཡོན་གྱི་སྒོ་ནས་དང༌། ཉེས་དམིགས་ཀྱི་སྒོ་ནས་དང༌། གཉིས་ཀའི་སྒོ་ནས་དང་ ༑ སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པའོ། །ཡེ་ཤེས་དབབ་པ་ལ་གསུམ། རྫས་དང༌། འདུག་སྟངས་སྔོན་དུ་འགྲོ་བའི་ཏིང་ངེ་འཛིན་དང་ ༑ སྔགས་སོ། །གདོང་དབྱེ་ཞིང་དཀྱིལ་འཁོར་བསྟན་པ་ལ་གཉིས། གདོང་དབྱེ་ཞིང་དཀྱིལ་འཁོར་སྤྱིར་བསྟན་པ་དང༌། སོ་སོར་བསྟན་པའི་སྒོ་ནས་དེ་ཁོ་ན་ཉིད་བརྗོད་པ་དང་བཅས་པའོ། །བརྟུལ་ཞུགས་ཀྱི་རིམ་པ་བསྟན་པ་ལ་གཉིས། རྒྱས་པར་བཤད་པ་དང༌། མདོར་བསྡུས་ཏེ་བསྟན་པའོ། །དང་པོ་ལ་གཉིས། གསོལ་བ་གདབ་པ་དང༌། དབང་དངོས་སོ། །དང་པོ་ལ་གཉིས། སྤྱིར་གསོལ་བ་གདབ་པ་དང༌། རྡོ་རྗེ་སློབ་དཔོན་དུ་བྱ་བའི་གསོལ་བ་གདབ་པའོ། །དབང་དངོས་ལ་གསུམ། མདོར་བསྟན་པ་དང༌། ཅུང་ཟད་རྒྱས་པར་བཤད་པ་དང༌། ཆོ་ག་རབ་ཏུ་རྒྱས་པར་བཤད་པའོ། །བར་པ་ལ་བཞི། དབང་སྟེགས་སུ་བཞག་ལ་གསོལ་བ་གདབ་པ་དང༌། སྦྱང་བ་སྔོན་དུ་སོང་བས་དབང་བསྐུར་བར་གདམས་པ་དང་ ༑ སྔགས་དང་ཆུ་དབང་གི་ཚུལ་གྱིས་དབང་མདོར་བསྟན་པ་དང༌།

བླ་མ་ལ་ལུས་ཀྱི་ནུས་པ་མེད་ན་ཡིད་ཀྱིས་ཀྱང་བསྐུལ་བར་གདམས་པའོ། །ཆོ་ག་རབ་ཏུ་རྒྱས་པར་བཤད་པ་ལ་གཉིས། དབང་དངོས་དང༌། དབང་དེ་རྣམས་ཀྱི་མཇུག་ཏུ་བྱ་བ་མཐའ་རྟེན་དགའ་སྟོན་དང་བཅས་པའི་ཡོན་དབུལ་བའོ། །དང་པོ་ལ་བཅུ་བཞི། སྔགས་དང༌། ཆུ་དང༌། ཅོད་པན་དང༌། རྡོ་རྗེ་དང༌། དྲིལ་བུའི་དབང་བསྟན་པ་དང༌། སྔགས་དང་མིང་གི་དབང་བསྟན་པ་དང༌། ཐུན་མོང་གི་དང་ཐུན་མོང་མ་ཡིན་པའི་བརྟུལ་ཞུགས་དང༌། བར་འདིར་རྡོ་རྗེ་སློབ་དཔོན་གྱི་དབང་གོང་ནས་བཏུས་ལ་ཁ་བསྐང་བ་དང༌། རྗེས་སུ་གནང་བ་དང༌། དམ་ཚིག་སོ་སོའམ་གཅིག་ཏུ་བྱ་བ་ལུགས་གཉིས་གང་རུང་དང༌། ལུང་བསྟན་ཅིང་གཟེངས་བསྟོད་པ་དང༌། དབུགས་དབྱུང་བ་དང་བླ་མའི་ཡོན་དབུལ་བ་དང༌། གསང་བ་དང་ ༑ ཤེས་རབ་ཡེ་ཤེས་སོ། །ཞར་ལས་བཞི་པ་ཁ་བསྐང་བའོ། །རྗེས་གནང་ལ་གཉིས ༑ རྗེས་གནང་དངོས་དང༌། དམ་ཚིག་གོ །དང་པོ་ལ་གསུམ། ལྷ་མཆོད་པ་དང་ ༑ སེམས་ཅན་གྱི་དོན་བྱ་བ་དང༌། ཕྲིན་ལས་སྒྲུབ་པའི་རྗེས་སུ་གནང་བའོ། ། སེམས་ཅན་གྱི་དོན་བྱ་བ་ལ་བཞི། ཐུར་མ་དང༌། མེ་ལོང་དང༌། འཁོར་ལོ་དང༌། དུང་ངོ༌། །དམ་ཚིག་ལ་གཉིས། དམ་ཚིག་དང་སྡོམ་པ་དང༌། བསྲུང་བའི་དམ་ ཚིག་བཀའི་གནང་བའོ།།མཇུག་གི་དོན་ལ་གཉིས་ཐོད་པ་ཅན་མཐོང་བའི་ཚེ་སྨོན་ ལམ་དང༌། དཀྱིལ་འཁོར་ཆོ་ག་བརྩམས་པའི་དགེ་རྩ་བསྔོ་བའོ། །སློབ་དཔོན་ སྤྱོད་པ་བས་མཛད་པའི་དཀྱིལ་འཁོར་གྱི་ཆོ་གའི་བསྡུས་པའི་དོན་ལག་ལེན་གྱི་རིམ་པ་བཞིན་དུ་དགེ་བསྙེན་གྲགས་པ་རྒྱལ་མཚན་གྱིས་སྦྱར་བ་རྫོགས་སོ། ། ¡Ã གཙོ་བོའི་གཞུང་ཇི་ལྟ་བ་བཞིན་གྱི་ས་བཅད་གཅིག་ཀྱང་བགྱིས། འདི་ནི་ཇོ་བོ་ནཱ་རོ་ཏ་པས་འཁྲུགས་བསྡེབས་ཏེ་གསུངས་པ་བཞིན་དུ་བྲིས་པའོ། །འདིས་གཞན་ལ་ཕན་པར་གྱུར་ཅིག། །། ( ¡¶ ཞ ¡· - གཙོ་བོའི་་་་་་་གྱུར་ཅིག། །། ) ༄༅། །ནག་པོ་པའི་དཀྱིལ་ཆོག་ས་བཅད་འཁྲུགས་མེད་བཞུགས། ། ༄༅། །ཨོཾ་རྗེ་བཙུན་བླ་མ་རྣམས་ལ་ཕྱག་འཚལ་ལོ། །སློབ་དཔོན་སྤྱོད་པ་བས་མཛད་པའི་དཀྱིལ་འཁོར་གྱི་ཆོ་ག་ལ་དོན་གསུམ།

ཀླད་དང༌། བཞུང་དང༌། མཇུག་གོ །དང་པོ་ལ་གཉིས། ཕྱག་འཚལ་བ་དང༌། བཤད་པར་དམ་བཅའ་བའོ ༑༑ དེ་ལ་བཞི། བརྗོད་བྱའི་དོན་བསྟན་པའི་སྒོ་ནས་བཤད་པར་དམ་བཅའ་བ་དང་ ༑ བསྟན་བཅོས་རྩོམ་པའི་རྒྱུ་ཡོད་པ་ཉིད་དུ་བསྟན་པ་དང༌། ཁེངས་བསྐྱུང་བ་དང་ ༑ ཟློས་སྐྱོན་སྤངས་པའི་སྒོ་ནས་བརྗོད་བྱ་ཁྱད་པར་ཅན་དུ་བསྟན་པའོ། ། གཞུང་ལ་གཉིས། དཀྱིལ་འཁོར་བྲི་བ་སྤྱིར་བསྟན་པ་དང༌། གཞུང་དངོས་སོ། ། དེ་ལ་བཞི། བསྙེན་པ་དང༌། དཀྱིལ་འཁོར་གྱི་སྤྱོད་པ་དང༌། བརྟུལ་ཞུགས་ཀྱི་རིམ་པ་དང༌། མཇུག་གི་བྱ་བའོ། །དང་པོ་ལ་བཞི། བསྙེན་པ་དངོས་དང༌། དེའི་ལྷའི་རྣལ་འབྱོར་དང༌། བསྙེན་པ་ལ་སོགས་པ་བྱེད་པའི་རྡཽ་རྗེ་སློབ་དཔོན་གྱི་མཚན་ཉིད་དང༌། བསྙེན་པར་རྫོགས་ནས་སློབ་མའི་བསམ་པའི་ཕྱིར་དམ་ཚིག་བསྲུང་ནུས་སམ་དྲི་བའོ། །དང་པོ་ལ་ལྔ། སློབ་མའི་མཚན་ཉིད་བརྟག་པ་དང༌། བསྙེན་པ་མ་བྱས་ན་མི་འགྲུབ་པའི་ཕྱིར་བསྙེན་པའི་ཚད་ཕན་ཡོན་དང་བཅས་ཏེ་བསྟན་པ་དང༌། བསྙེན་པ་ལ་ཡོ་བྱད་དགོས་པའི་ཕྱིར་ཡོ་བྱད་འབྱོར་རམ་དྲི་བ་དང་ ༑ ཡོ་བྱད་འབྱོར་པར་ཁས་བླངས་ནས་གནས་བཙལ་བ་དང༌། བསམ་པ་རྣམ་པར་དག་པས་བསྙེན་པ་བྱ་བར་གདམས་པའོ། །དཀྱིལ་འཁོར་གྱི་སྤྱོད་པ་ལ་བདུན ༑ སའི་ཆོ་ག་དང༌། སྟ་གོན་དང༌། ཐིག་གིས་བྲི་བ་དང༌། ཚོན་གྱིས་བྲི་བ་དང་ ༑ བྱིན་གྱིས་བརླབ་པ་དང༌། མཆོད་པ་དང༌། འཇུག་པའོ། །དང་པོ་ལ་བཞི། བསྙེན་པ་རྫོགས་པ་དེས་བྱང་ཆུབ་སེམས་དང་ལྡན་པས་བརྟག་ཅིང་བློས་གཟུང་བ་དང་ ༑ སའི་མཚན་ཉིད་དང༌། ས་བསླང་བ་དང༌། བགེགས་བསྐྲད་པའོ། །གཉིས་པ་ལ་གཉིས། ལས་དང་བྱ་བས་སྐྱོན་སྦྱང་བ་དང༌། ཏིང་ངེ་འཛིན་གྱིས་བགེགས་སྦྱང་ཞིང་སངས་རྒྱས་ཀྱི་ས་གཟུང་བའོ། །བསླང་བ་ལ་གཉིས། མདོར་བསྟན་པ་དང་ ༑ རྒྱས་པར་བཤད་པའོ། །བགེགས་བསྐྲད་པ་ལ་གསུམ། ས་དྲག་པོས་བསླང་བ་དང༌། ས་བྱིན་གྱིས་བརླབ་པ་དང༌། ས་བསྲུང་བའོ། །སྟ་གོན་ལ་གཉིས། སྔོན་དུ་བདག་བསྐྱེད་དང༌། སྟ་གོན་དངོས་སོ། །དེ་ལ་གསུམ།

ལྷ་སྟ་གོན་དང༌། སློབ་མ་སྟ་གོན་དང༌། དེའི་རྗེས་ལ་ ¡Ã ཕྱི་ནང་གི་ ( ¡¶ ཞ ¡· - ཕྱི་ནང་གི་ ) དཀྱིལ་འཁོར་མཆོད་པའོ། །དང་པོ་ལ་བཞི། བདག་དང་མདུན་དུ་བསྐྱེད་ཅིང་དགུག་པ་དང༌། མཆོད་པ་དང༌། གསོལ་བ་གདབ་པ་དང༌། དཀྱིལ་འཁོར་བསྡུ་བའོ། །མཆོད་པ་ལ་བཞི། སྔགས་མཆོད་དང༌། ནང་མཆོད་དང༌། ཕྱི་མཆོད་དང༌། འཁྱུད་མཆོད་དོ ༑ ༑ སློབ་མ་སྟ་གོན་ལ་བཞི། སྤྲོ་བ་བསྐྱེད་པ་དང༌། སེམས་སྐྱཻད་བྱ་བ་དང༌། བསྲུང་བ་དང༌། སྐྱོར་ཆུ་བླུད་པའོ། །ཐིག་གིས་བྲི་བ་ལ་བདུན། རྡོ་རྗེ་སློབ་དཔོན་གྱི་མཚན་ཉིད་སྔོན་དུ་འགྲོ་བས་རྒྱན་དང་ལྷའི་རྣལ་འབྱོར་བསྟན་པ་དང༌། ས་ཐིག་གི་རྒྱུ་དང་ཐིག་ཆལ་དང༌། ¡Ã དཀྱིལ་འཁོར་གྱི་ཚད་དང༌། ( ¡¶ ཞ ¡· - དཀྱིལ་འཁོར་གྱི་ཚད་དང༌། ) ཡེ་ཤེས་ཀྱི་ཐིག་སྐུད་ཀྱི་རྒྱུ་ ( ¡¶ ཞ ¡· - རྒྱུ་ ) བྱིན་གྱིས་བརླབ་པ་དང་བཅས་པ་དང༌། ཡེ་ཤེས་ཀྱི་ཐིག་ཇི་ལྟར་གདབ་པའི་ཚུལ་དང༌། ལས་ཐིག་ཇི་ལྟར་གདབ་པའི་ཚུལ་དང༌། ཐིག་གཉིས་རིམ་པ་ཇི་ལྟར་གདབ་པའི་ཚུལ་ལོ། །ཚོན་གྱིས་བྲི་བ་ལ་གཉིས། ཚོན་དགྱེ་བ་དང༌། ལྷ་དགོད་པའོ། །དང་པོ་ལ་བདུན། ཚོན་གྱི་རྒྱུ་དང་

༑ བྱིན་གྱིས་བརླབ་པ་དང༌། ཚོན་དགྱེ་བའི་རིམ་པ་དང༌། སྒྲུབ་གཡོག་དམ་ཚིག་མ་ཐོབ་པ་ལ་བསླབ་པ་དབོག་པ་དང༌། ཚོན་གྱི་ཚད་མཚན་ཉིད་དང་བཅས་ཏེ་བསྟན་པ་དང༌། བསླབ་པ་དབོག་པའི་རྒྱས་བཤད་དང༌། འཁོར་ལོ་ལྔ་ཚོན་གང་ ( ¡¶ ཞ ¡· - གང་ ) གིས་ཇི་ལྟར་བྲི་བར་བསྟན་པའོ། །བྱིན་གྱིས་བརླབ་པ་ལ་བདུན ༑ བྲི་བསྐྱེད་དུས་གཅིག་བྱ་བའི་ཕྱིར་མདུན་དུ་བསྐྱེད་པ་དང༌། དེ་ནས་བདག་བསྐྱེད་པ་དང༌། བུམ་པའི་ཆོ་ག་དང༌། ཕྱི་དྲོའི་དུས་སུ་རྒྱན་དགྲམ་ཞིང་རྡོ་རྗེ་སློབ་དཔོན་ཆས་སུ་གཞུག་པ་དང༌། སྲོད་ཀྱི་དུས་སུ་ཡེ་ཤེས་དཀྱིལ་འཁོར་སྤྱན་དྲང་བ་དང༌། དེ་དང་འབྲཻལ་བ་མཆོད་པས་མཆོད་པ་དང༌། སྦྱང་ཞིང་བྱིན་གྱིས་བརླབ་པའོ། །བུམ་པའི་ཆོ་ག་ལ་དྲུག བསམ་པ་རྣམ་པར་དག་པས་བུམ་པ་ལ་བཟླས་པ་བྱ་བར་གདམས་པ་དང༌། བུམ་པའི་གྲངས་མཚན་ཉིད་དང་བཅས་པ་དང་ ༑ བཅུད་གཞུག་པ་དང༌། བུམ་པ་ལ་སྔགས་བཟླས་ཤིང་རྒྱན་གྱིས་བརྒྱན་པར་བྱ་བ་དང༌། ལྷའི་བུམ་པ་བཀོད་ལ་སླར་ཡང་བཅུད་གཞུག་པ་དང༌། རྒྱན་གདགས་ཤིང་མཆོད་པ་དང༌། ལས་ཐམས་ཅད་པའི་བུམ་པ་དགོད་པའོ། །སྦྱང་ཞིང་བྱིན་གྱིས་བརླབ་པ་ལ་གཉིས། སྦྱང་བ་དང༌། བྱིན་གྱིས་བརླབ་པའོ། །དེ་ལ་བཞི ༑ རང་རང་གི་སྔགས་གཉིས་སུ་མེད་པ་དང༌། སངས་རྒྱས་ཀུན་གྱི་མཁའ་འགྲོ་མ་དང༌། སྒོ་མ་བཞི་དང༌། ཨཱ་ལི་དང་ཀཱ་ལིས་བྱིན་གྱིས་བརླབ་པའོ། ། མཆོད་པ་ལ་གསུམ། རྗེས་སུ་ཆགས་པའི་མཆོད་པ་དང༌། ནང་གི་སྦྱིན་སྲེག་གི་མཆོད་པ་དང༌། གཏོར་མའི་མཆོད་པའོ། །དེ་རྣམས་གཞུང་རིམ་པ་བཞིན་སྣང་ཡང་ཇོ་བོ་ནཱ་རོ་ཏ་པའི་གདམས་ངག་གིས་འཁྲུགས་བསྡེབས་ནས་མཛད་དོ། ཁོ་བོས་མཆོད་པ་ཡན་ཆོད་པ་དེ་རྣམས་གཞུང་ན་སྣང་བ་བཞིན་དུ་ས་བཅད་བགྱིས་སོ ༑ ༑ འཇུག་པ་མན་ཆོད་གསུང་སྒྲོས་ལ་ཁྱད་མེད། འཁྲུགས་མི་སྡེབ། རྒྱས་བསྡུས་བག་རེ་སྣང་སྟེ་འགལ་བ་མེད་དོ།། །།དཀྱིལ་འཁོར་གྱི་སྤྱོད་པ་བདུན་ནི། གོང་མ་རྣམས་ཀྱི་གསུང་གི་ས་ཆོགསྟ་གོན། ཐིག རྡུལ་ཚོན། བྱིན་གྱིས་བརླབ་པ།

མཆོད་པ། འཇུག་པ་ཞེས་པ་བདུན་ནོ། །སློབ་དཔོན་གྱི་ཞལ་སྔ་ནས་ཐིག་ཚོན་གཉིས་གཅིག་ཏུ་བྱས་ནས་འཇུག་པ་དང༌། སློབ་མ་འཇུག་པ་གཉིས་སུ་ཕྱེ་སྟེ་བདུན་དུ་ཡང་རུང་ལ་ཡང་ན་ནི་ཐིག་ཚོན་གཉིས་ཀྱང་གཅིག འཇུག་པ་གཉིས་ཀྱང་གཅིག་ཏུ་བྱས་ལ། ས་ཆོགསྟ་གོན། བྲི་བ། བསྐྱེད་པ། བྱིན་གྱིས་བརླབ་པ། མཆོད་པ། འཇུག་པ་སྟེ་བདུན་དུ་བྱས་ན་ཤིན་ཏུ་མཛེས་པར་རྟོགས་སོ་ཞེས་གསུང༌། གོང་མ་རྣམས་ཀྱི་གསུང་ནི་བསྐྱེད་པ་བྱིན་གྱིས་བརླབས་ཀྱི་ཁོངས་སུ་བསྡུས་པར་དགོངས་པས་ན་ཕྱེ་ན་ལེགས་གསུང་ངོ༌།། །།བརྟུལ་ཞུགས་ཀྱི་རིམ་པ་བཅུ་བཞི་ནི། གཞུང་ལ་འདི་བཞིན་སྣང་སྟེ། བརྟུལ་ཞུགས་གཉིས་པོ་ཡན་ཆད་ལས་དབང་བསྐུར་བ་བདུན་ཞེས་འབྱུང་བས་ན་བརྟུལ་ཞུགས་གཉིས་གཅིག་ཏུ་བྱས་པ་དང་བདུན། རྡོ་རྗེ་སློབ་དཔོན་ནི་སྤྱི་ཁྱབ་ཏུ་ཐིམ་པས་ན་གུད་དུ་མ་བཀྲལ། རྗེས་དང་བརྒྱད། དམ་ཚིག་དང་དགུ། ལུང་བསྟན་པ་དང་གཟེངས་བསྟོད་པ་ཞེས་གཞུང་གཅིག་ཏུ་ཡོད་ཀྱང་ཆོ་གའི་རྟོག་པ་ནས ༑ དེ་གཉིས་སོ་སོ་ན་སྟེ་བཅུ་གཅིག་དབུགས་དབྱུང་དང་བཅུ་གཉིས་གསང་དབང་དང་བཅུ་གསུམ། ཤེས་རབ་ཡེ་ཤེས་དང་བཅུ་བཞི་སྟེ། མེ་ཏོག་ཆུའི་ཞེས་པ་ལ་སོགས་པའི་ཆོ་གའི་རྣམ་གྲངས་མདོར་བསྡུས་པ་ལས་ཀྱང་དེ་ལྟར་འབྱུང་ངོ༌། ། བཞི་པ་བླ་མའི་ཞལ་ལས་ཤེས་པར་བྱ་བའི་སྦས་པ་ཡིན་པས་བཞི་པ་མ་གཏོགས་སོ ༑ ༑ ཕྱག་ལེན་ལ་འདི་ལྟར་འཆད་དེ་བརྟུལ་ཞུགས་གཉིས་པོ་ཡན་ཆད་བདུན་ནི་སྔ་མ་ལྟར་ཡིན་ལ། དེའི་རྗེས་ལ་རྡོ་རྗེ་སློབ་དཔོན་གྱིས་གསེབ་ཚགས་ནས་བཏུས་ཏེ་བསྟན་པ་དང་བརྒྱད། རྗེས་གནང་དང་དམ་ཚིག་གཉིས་སོ་སོར་བྱས་པ་དང་བཅུ ༑ ལུང་བསྟན་པ་དང་བཅུ་གཅིག དབུགས་དབྱུང་གཟེངས་བསྟོད་གཉིས་གཅིག་ཏུ་བྱས་པ་དང་བཅུ་གཉིས། གསང་བ་ཤེས་རབ་ཡེ་ཤེས་གཉིས་དང་བཅུ་བཞིའོ ༑ ༑ ཡང་ན་རྗེས་གནང་དམ་ཚིག་གཉིས་གཅིག་ཏུ་བྱས་ལ་དབུགས་དབྱུང་གཟེངས་བསྟོད་གཉིས་སོ་སོར་བྱའོ་ཞེས་གསུངས་ཏེ། ལུང་བསྟན་གཟེངས་བསྟོད་སོ་སོར་བྱར་སེམས།

དོན་དུ་ན་རྡོ་རྗེ་སློབ་དཔོན་ཡན་ཆད་བརྒྱད། རྗེས་གནང་དང་དམ་ཚིག་གཅིག་ཏུ་བྱས་པ་དང་དགུ། ལུང་བསྟན། དབུགས་དབྱུང༌། གཟེངས་བསྟོད་གསུམ་སོ་སོར་བྱས་པ་དང་བཅུ་གཉིས། གསང་བ་ཤེས་རབ་ ( ¡¶ ཞ ¡· + ཡེ་ཤེས་ ) གཟེངས་བསྟོད་པ་དང་བཅུ་གསུམ་སེམས། ཡེ་ཤེས་གཉིས་དང་བཅུ་བཞིའོ། ཁོ་བོའི་རྟོག་པ་ནི་གཞུང་ལས་རྫེས་གནང་དམ་ཚིག་གཉིས་ནི་སོ་སོར་གསུངས་ལ། ལུང་བསྟན། གཟེངས་བསྟོད་གཉིས་གཅིག་ཏུ་གསུངས་པས་ན་རྡོ་རྗེ་སློབ་དཔོན་ཡན་ཆད་བརྒྱད། རྗེས་གནང་དང་དམ་ཚིག་གཉིས་དང་བཅུ། ལུང་བསྟན། གཟེངས་བསྟོད་གཉིས་གཅིག་ཏུ་བྱས་པ་དང་བཅུ་གཅིག དབུགས་དབྱུང་དང་བཅུ་གཉིས། གསང་བ་ཤེས་རབ་དང་བཅུ་བཞི་སེམས་སོ།། །། ༄༅། །ནག་པོ་པའི་སྒྲུབ་ཐབས་ཀྱི་ས་བཅད་བཞུགས། ། ༄༅། །ཨོཾ་རྗེ་བཙུན་བླ་མ་རྣམས་ལ་ཕྱག་འཚལ་ལོ། །སློབ་དཔོན་སྤྱོད་པ་བས་མཛད་པའི་དཔལ་འཁོར་ལོ་སྡོམ་པའི་སྒྲུབ་ཐབས་འདི་ལ་གཉིས། ཀླད་ཀྱི་དོན་དང༌། གཞུང་ངོ༌། །དང་པོ་ལ་གཉིས། ཕྱག་བཙལ་བ་དང༌། བཤད་པར་དམ་བཅའ་བའོ། །གཞུང་ལ་གཉིས། མཉམ་པར་བཞག་པའི་རྣལ་འབྱོར་དང༌། མཉམ་ལངས་སོ། །དང་པོ་ལ་གཉིས། བསྐྱེད་པའི་རིམ་པ་དང༌། རྫོགས་པའི་རིམ་པའི་རྒྱས་གདབ་པའོ། །དང་པོ་ལ་གཉིས། རྒྱུ་ཚོགས་བསག་པ་དང༌། འབྲས་བུ་ལྷ་བསྐྱེད་པའོ། །དང་པོ་ལ་གཉིས། བསོད་ནམས་ཀྱི་ཚོགས་བསག་པ་དང་ ༑ ཡེ་ཤེས་ཀྱི་ཚོགས་བསག་པའོ། །འབྲས་བུ་ལྷར་བསྐྱེད་པ་ལ་གཉིས། རྟེན་བསྐྱེད་པ་དང༌། བརྟེན་པ་ལྷ་བསྐྱེད་པའོ། །རྟེན་བསྐྱེད་པ་ལ་གཉིས། སྲུང་བའི་འཁོར་ལོ་བསྒོམ་པ་དང༌། གཞལ་ཡས་ཁང་བསྒོམ་པའོ། །བརྟེན་པ་ལྷ་བསྐྱེད་པ་ལ་གསུམ། དང་པོ་སྦྱོར་བ་དང༌། དཀྱིལ་འཁོར་རྒྱལ་མཆོག་དང༌། ལས་རྒྱལ་མཆོག་གོ །དང་པོ་སྦྱོར་བ་ལ་བཞི། བསྙེན་པ་དང༌། ཉེ་བར་སྒྲུབ་པ་དང༌། སྒྲུབ་པ་དང༌། སྒྲུབ་པ་ཆེན་པོའོ། །དང་པོ་ལ་གཉིས། རྒྱུ་རྡོ་རྗེ་འཛིན་པ་བསྐྱེད་པ་དང༌། འབྲས་བུ་རྡོ་རྗེ་འཛིན་པ་བཞེངས་པའོ། །དེ་ལ་བཞི། སྙོམས་པར་འཇུག་པ་ལས་འོད་དུ་ཞུ་བ་དང༌།

གླུས་བསྐུལ་བ་དང༌། འབྲས་བུ་རྡོ་རྗེ་འཛིན་པར་བཞེངས་པ་དངོས་དང༌། དེ་བརྟེན་པའི་ཡན་ལག་ཏུ་བྱིན་གྱིས་བརླབ་པའོ། །ཉེ་བར་སྒྲུབ་པ་ལ་གཉིས། དཔའ་བོའི་གོ་ཆ་དང༌། དཔའ་མོའི་གོ་ཆའོ། །སྒྲུབ་པ་ལ་གསུམ། ཡབ་བྱིན་གྱིས་བརླབ་པ་དང༌། ཡུམ་བྱིན་གྱིས་བརླབ་པ་དང༌། རང་བྱིན་གྱིས་བརླབ་པའོ། །སྒྲུབ་པ་ཆེན་པོ་ལ་བཞི། ཡེ་ཤེས་པ་དགུག་པ་དང༌། དབང་བསྐུར་བ་དང༌། མཆོད་པ་དང༌། མཁའ་གསང་བྱིན་གྱིས་བརླབ་པའོ། །དཀྱིལ་འཁོར་རྒྱལ་མཆོག་ལ་བཞི། དམ་ཚིག་པ་བསྐྱེད་པ་དང༌། ཡེ་ཤེས་པ་གཞུག་པ་དང་ ༑ དབང་བསྐུར་བ་དང༌། མཆོད་པ་བྱ་བའོ། །དང་པོ་ལ་བཞི། དེ་བཞིན་གཤེགས་པ་སྤྱན་དྲང་བ་དང༌། འོད་དུ་ཞུ་བ་དང༌། ལྷ་རྣམས་བསྐྱེད་པ་དང༌། སོ་སོར་བསྟིམ་ཞིང་དགོད་པའོ། །དེ་ལ་གཉིས། བསྟིམ་པ་དང༌། དགོད་པའོ། ། དེ་ལ་བཞི། མདོར་བསྟན་པ་དང༌། རྒྱས་པར་བཤད་པའོ། །སྤྱིའི་མཚན་ཉིད་དང་ ༑ ལྷ་རྣམས་ཀྱི་རིགས་སོ། །དང་པོ་ལ་གསུམ། བདེ་བ་ཆེན་པོའི་འཁོར་ལོ་ལ་དགོད་པ་དང༌། འཁོར་ལོ་གསུམ་གྱི་ལྷ་ཕྱི་དང་ནང་དུ་དགོད་པ་དག་པ་དང་བཅས་པ་དང༌། སྒོ་མཚམས་མ་དགོད་པའོ། །བར་པ་ལ་གསུམ། ཐུགས་ཀྱི་འཁོར་ལོ་དང༌། གསུང་གི་དང༌། སྐུའིའོ། ། སྤྱིའི་མཚན་ཉིད་ལ་གཉིས། འཁོར་ལོ་སྤྱིའི་མཚན་ཉིད་ལ་སོགས་པ་དང༌། ཁྱད་པར་དུ་སྒོ་མཚམས་ ( ¡¶ ཞ ¡·¡¶ ལུ ¡· + མ ) རྣམས་ཀྱིའོ། །ལས་རྒྱལ་མཆོག་ནི་བྱང་ཆུབ་ཀྱི་ཕྱོགས་ཀྱི་དག་པ་དྲན་པ་ཡིན་པར་དབྱེ་བ་མེད། མཉམ་གཞག་གི་སྤྱི་དོན་གཉིས་པའི་རིམ་པ་ལ་གཉིས། དཔྱིད་ཀྱི་ཐིག་ལེར་འཁོར་ལོ་གཉིས་ཀྱི་མཉམ་པར་བཞག་པ་དང༌། འཁོར་ལོ་བཞིའི་རྣམ་པར་བཞག་པའོ། །དང་པོ་ལ་གཉིས། དཔྱྀད་ཀྱི་ཐིག་ལེའི་རྟེན་དང༌། བརྟེན་པ་རླུང་གི་མཚན་ཉིད་དོ། །འཁོར་ལོ་བཞིའི་རྣམ་པར་བཞག་པ་ལ་གཉིས། འཁོར་ལོ་བཞི་སྤྱིའི་མཚན་ཉིད་དང༌། ཁྱད་པར་སྙིང་གའི་རྣམ་པར་བཞག་པའོ། ། མཉམ་ལངས་ལ་གསུམ། གཏོར་མ་དང༌། བཟླས་པ་དང༌། ལངས་ཏེ་སྤྱོད་ལམ་གྱི་དུས་སུ་གོ་ཆ་བགོ་བའོ། །དང་པོ་ལ་གསུམ།

གཏོར་མ་བྱིན་གྱིས་བརླབ་པ་དང་ ༑ གཏོར་མའི་ཕན་ཡོན་དང༌། གཏོར་མའི་སྔགས་སོ། །བཟླས་པ་ལ་ལྔ ༼ བརྒྱད ༽ རྩ་བའི་སྔགས་དང༌། འཁོར་ལོ་ལྔའི་སྔགས་དང༌། ཡབ་ཀྱི་སྙིང་པོ་དང༌། ཉེ་སྙིང་དང༌། ཞལ་བཞི་པ་དང༌། ཡུམ་གྱི་སྙིང་པོ་དང༌། ཉེ་སྙིང་དང༌། ཉེ་བའི་སྙིང་པོའོ། །ནག་པོ་མངོན་པར་རྟོགས་པའི་བསྡུས་པའི་དོན་དགེ་བསྙེན་གྲགས་པ་རྒྱལ་མཚན་གྱིས་སྦྱར་བའོ།། །། ༄༅། །ནག་པོ་པའི་སྦྱིན་སྲེག་གི་ས་བཅད་བཞུགས། ། ༄༅། །ཨོཾ་རྗེ་བཙུན་བླ་མ་རྣམས་ལ་ཕྱག་འཚལ་ལོ། །སློབ་དཔོན་སྤྱོད་པ་བས་མཛད་པའི་སྦྱིན་སྲེག་ལ་དོན་གསུམ། ཀླད་ཀྱི་དོན་དང༌། གཞུང་དང༌། མཇུག་གོ །དང་པོ་ལ་གཉིས། ཤིས་པར་བརྗོད་པ་དང༌། བཤད་པར་དམ་བཅའ་བའོ ༑ ༑ གཞུང་ལ་གཉིས། སྦྱིན་སྲེག་གི་དུས་དང༌། དགོས་པ་བསྟན་པ་དང༌། སྦྱིན་སྲེག་དངོས་སོ། །དེ་ལ་གཉིས། མདོར་བསྟན་ཅིང་གཞན་དག་ལ་ཟུར་ཟ་བ་དང་ ༑ སོ་སོར་རྒྱས་པར་བསྟན་པའོ། །དེ་ལ་བཞི། བླ་ན་མེད་པ་དང༌། ནང་གི་སྦྱིན་སྲེག་དང༌། སྤྱིའི་མཚན་ཉིད་དང༌། ཕྱིའི་སྦྱིན་སྲེག་གོ །དང་པོ་ལ་གསུམ། མཚོན་བྱ་བླ་ན་མེད་པའི་སྦྱིན་སྲེག་དང༌། དེ་མཚོན་བྱེད་བླ་ན་མེད་པའི་སྦྱིན་སྲེག་དང་ ༑ སློབ་དཔོན་གཞན་དང་མཐུན་པར་བསྟན་པའོ། །ཕྱིའི་སྦྱིན་སྲེག་ལ་གཉིས། བཤད་པར་དམ་བཅའ་བ་དང༌། ཕྱིའི་སྦྱྀན་སྲེག་དངོས་སོ། །དེ་ལ་གསུམ། སྦྱོར་བ་དང༌། དངོས་གཞི་དང༌། མཇུག་གོ །དང་པོ་ལ་བཅུ། ཐབ་ཁུང་གི་མཚན་ཉིད་དང་ ༑ མེ་པྲ་ལ་སོགས་པ་གཞུང་གཞན་ནས་ཁ་འཕངས་པ་དང༌། རྒྱུད་གཞན་ནས་བཤད་པ་དང༌། མན་ངག་དང་རྗེས་སུ་མཐུན་པར་བྲི་བར་དམ་བཅའ་བ་དང་ ༑ སྒྲུབ་པ་པོའི་མཚན་ཉིད་དང༌། བགེགས་བསལ་བ་དང༌། ཐབ་བྱིན་གྱིས་བརླབ་པ་དང༌། མེ་ལྷའི་མཚན་ཉིད་དང༌། མཆོད་ཡོན་གྱི་ཆོ་ག་དང༌། རྫས་དགོད་པའི་ཚུལ་ལོ། །དང་པོ་ཐབ་ཁུང་ལ་གསུམ། མདོར་བསྟན་པ་དང༌། རྒྱས་པར་བཤད་པ་དང༌། ཐབ་ཁུང་བསྡུས་ཏེ་བྱ་བའོ། །རྒྱས་པར་བཤད་པ་ལ་བཞི། དབྱིབས་དང༌། ཁ་དོག་དང༌། ཚད་དང༌། དབུས་སུ་དགོད་པ་ལ་སོགས་པའི་མཚན་མ་རྒྱས་པ་དང༌།

ཕྱོགས་གང་དུ་བྱ་བའོ། །དང་པོ་ལ་གསུམ། ཐབ་ཏུ་མེ་བསྒྲུབ་པ་དང༌། འཇིག་རྟེན་པའི་མེ་ལྷ་མཆོད་པ་དང༌། འདས་པའི་མེ་ལྷ་མཆོད་པའོ ༑ ༑ འཇིག་རྟེན་པའི་མེ་ལྷ་མཆོད་པ་ལ་བཞི། མེ་ལྷ་དང་འབྲེལ་བའི་ཆོ་ག་དང་ ༑ བྱོན་ཟན་དབུལ་ཞིང་མེ་པྲ་བརྟག་པ་དང༌། རྫས་དགྲམ་པ་དང༌། སྦྱིན་བསྲེག་གི་མཆོད་པ་དངོས་སོ། །དང་པོ་ལ་དྲུག དམ་ཚིག་པའི་མེ་ལྷ་བསྐྱེད་པ་དང་ ༑ ཡེ་ཤེས་པ་དགུག་པ་དང༌། བྱིན་གྱིས་བརླབ་པ་དང༌། དབང་བསྐུར་ཞིང་མཆོད་ལ་གོས་བསྐོན་པ་དང༌། ཁྲུས་བྱ་བ་དང༌། དངོས་སུ་དབང་བསྐུར་བའོ། ། སྦྱིན་སྲེག་གི་མཆོད་པ་ལ་ལྔ། དང་པོར་གང་བའི་སྦྱིན་སྲེག་དབུལ་བ་དང༌། སྦྱིན་སྲེག་གི་རྫས་དབུལ་བའི་རིམ་པ་གང་དུ་དབུལ་བ་དང་བཅས་པ་དང༌། དབུལ་བའི་རིམ་པ་སྔགས་དང་བཅས་པ་དང༌། རྫས་གསང་སྔགས་གང་གིས་དབུལ་བ་རྒྱས་པར་བཤད་པ་དང༌། རྫས་ཐམས་ཅད་བདུད་རྩིས་བསྲེ་བའོ། །དངོས་གཞི་སྤྱིའི་དོན་གསུམ་པ་ལ་གསུམ། མཆོད་བྱའི་ཡུལ་དང་འབྲེལ་བ་དང༌། མཆོད་པ་དངོས་དང༌། མཐར་བྱ་བའོ། །དང་པོ་ལ་བཞི། དམ་ཚིག་པ་བསྐྱེད་པ་སྔོན་དུ་འགྲོ་བས་ཡེ་ཤེས་པ་སྤྱན་དྲང་བ་དང༌། ཐབ་ཁུང་གི་གཡས་སུ་སྤྱན་དྲང་བའི་མཆོད་པ་དང༌། དམ་ཚིག་པ་དང་ཡེ་ཤེས་པ་བསྲེ་བ་དང༌། དབང་བསྐུར་ཞིང་གོ་བསྐོན་པའོ། །མཆོད་པ་དངོས་ལ་དྲུག ཡེ་ཤེས་སེམས་དཔའི་ཐུགས་ཀར་ལྷ་བསྐྱེད་པ་གང་བའི་སྦྱྀན་སྲེག་དབུལ་བ་དང༌། སྲེག་རྫས་རྣམས་བསངས་ལ་སྦྱིན་སྲེག་རྒྱས་པར་བྱ་བ་དང༌། དགང་བླུགས་གསུམ་དབུལ་བ་སྔོན་དུ་འགྲོ་བས་སྦྱིན་སྲེག་བྱ་ཞིང་མཆོད་པ་རྒྱས་པར་བྱ་བ་དང༌། རྫས་ལྷག་མ་གཞན་གྱིས་སྦྱིན་སྲེག་བྱ་བ་དང༌། སྦྱིན་སྲེག་གི་སྔགས་དང༌། དངོས་གྲུབ་ཀྱི་སྦྱིན་སྲེག་གི་རྫས་རྣམས་བཤད་པའོ། །མཐར་བྱ་བ་ལ་དྲུག མཐར་མར་གྱི་དགང་བླུགས་དབུལ་ཞིང་མཆོད་པ་རྒྱས་པས་མཆོད་པ་དང༌། བདེ་ལེགས་དང་བཀྲ་ཤིས་བརྗོད་པ་དང༌། བསྟོད་ཅིང་འདོད་པའི་དོན་ ( ¡¶ ཞ ¡· + ལ་ ) གསོལ་བ་གདབ་པ་དང༌། བཟོད་པར་གསོལ་ཞིང་གཤེགས་སུ་གསོལ་བ་དང༌།

གཏོར་མ་སྦྱིན་པ་དང༌། སླར་ཡང་ཡེ་ཤེས་སེམས་དཔའ་ཆོས་ཀྱི་དབྱིངས་སུ་གཤེགས་སུ་གསོལ་བའོ། །མཇུག་ལ་དྲུག འཇིག་རྟེན་པའི་མེ་ལྷ་ལྷག་མས་མཆོད་པ་དང༌། འདོད་པའི་དོན ( ¡¶ ཞ ¡· + ལ་ ) གསོལ་བ་གདབ་ཅིང་གཤེགས་སུ་གསོལ་བ་དང༌། རང་ལྷའི་ང་རྒྱལ་དང་ལྡན་པས་ཕྱོགས་སྐྱོང་ལ་གཏོར་མ་སྦྱིན་པ་དང༌། ཡི་གེ་བརྒྱ་པ་འདོན་པ་དང༌། ཕུར་བུ་དང་ ༑ མདའ་དབྱུང་ཞིང་བཀྲུ་བ་དང༌། བསྐོར་བ་བྱས་ཏེ་གླུ་གར་སྔོན་དུ་འགྲོ་བས་ཅི་བདེར་བར་གནས་པའོ། །སྦྱིན་སྲེག་གི་བསྡུས་དོན་དགེ་བསྙེན་གྲགས་པ་རྒྱལ་མཚན་གྱིས་བགྱིས་སོ།། །། རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་གསུམ་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 2PAGE 3