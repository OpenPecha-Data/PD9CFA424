གར་པད་ཟླའི་སྟེང་དུ་མུཿདམར་སེར་བསམ་ལ་དེའི་འོད་ཀྱིས་འཇམ་དཔལ་ལ་སོགས་པ་སྤྱན་དྲངས་ཏེ། དེ་ལ་མེ་ཏོག་ལ་སོགས་པས་མཆོད་ལ། ལམ་བསྟན་པའི་བར་དུ་བསོད་ནམས་ཀྱི་ཚོགས་རྫོགས་པར་བྱའོ། །བཅོམ་ལྡན་འདས་ཁྱེད་ཀྱི་བསོད་ནམས་དང་ཡེ་ཤེས་ཀྱི་ཚོགས་ལ་བདག་གིས་གནས་པར་བྱའོ་སྙམ་པས་བསྟེན་པའོ། །དེ་ནས་ཡེ་ཤེས་ཀྱི་ཚོགས་བསགས་ལ། ཚོགས་གཉིས་ཀྱི་འབྲས་བུ་ལྷའི་སྐུ་བསྒོམ་པ་ནི། སྟོང་པའི་ངང་ལས་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་མུཿསེར་པོ་དེ་ལས་འོད་འཕྲོས་པས་འདུལ་བའི་སྐལ་བ་ཡོད་པའི་སེམས་ཅན་རྣམས་ཀྱི་དོན་བྱས་ཏེ་རྒྱུད་དག་པར་བྱས་ལ། ཡང་འོད་དེས་ཕྱོགས་བཅུ་ནས་འཇམ་དཔལ་མང་པོ་སྤྱན་དྲངས་ལ་འོད་ཀྱི་རང་བཞིན་དུ་བྱས་ལ་མུཿལ་བསྟིམ། དེ་ཡོངས་སུ་གྱུར་པ་ལས་བདག་ཉིད་འཇམ་དཔལ་དུ་བསྐྱེད་དེ། སེང་གེ་དང་པད་ཟླའི་གདན་ལ་ཕྱེད་ཀྲུང་བྱས་ཤིང༌། སྐུ་མདོག་དམར་སེར་ཟླ་བའི་འོད་ཀོར་ལ་རྒྱབ་བརྟེན་པ། ཕྱག་གཉིས་ཀྱིས་གཡས་པ་ཁ་བུབ་ལ་གཡོན་པ་གན་རྐྱལ་དུ་བྱས་པའི་མཐེ་བོང་དང་མཛུབ་མོ་རྩེ་སྤྲད་པའོ། །གཡོན་པའི་གྲུ་མོ་ན་ཨུཏྤ་ལའི་སྟེང་ན་པུསྟི་བཞུགས་པའོ། །འཁོར་ནི་གཡོན་ན་གཤིན་རྗེ་མཐར་བྱེད་གཅིག་པུ་སྟེ། སྔོན་པོ་ཁྲོས་པའི་རང་བཞིན་ཅན་ཐོད་པ་ལྔས་དབུར་བརྒྱན་པ་ལ་གཡས་ཀྱི་གྲུ་མོས་བཅོམ་ལྡན་འདས་ཀྱི་པུས་མོ་ལ་བརྟེན་པ། གཡོན་ན་དབྱུག་པས་ཨང་ཚུགས་བྱས་པ་བསམ་མོ། །དེ་ནས་གཙོ་བོ་ལ་སྐུ་གསུང་ཐུགས་བྱིན་གྱིས་བརླབས་ཏེ་གནས་གསུམ་དུ་པད་ཟླ་ལ་ཡི་གེ་གསུམ་དགོད་པའོ། །དེ་ནས་ནུ་མའི་བར་སྙིང་གར་མུཿབསམ་ལ། དེ་ལས་མེ་ཏོག་མ་ལ་སོགས་པ་སྤྲོས་ལ་བདག་ཉིད་ལ་མཆོད་དོ། །མཆོད་བྱ་མཆོད་བྱེད་དབྱེར་མེད་པར་བསམ་ཞིང་བསྟོད་པར་ཡང་བསམ་མོ། །ཡང་དེ་དག་ས་བོན་ལ་བསྡུའོ། །དེ་ལྟར་སྤྲོ་བསྡུ་མི་སྐྱོའི་བར་དུ་བྱའོ

༑ ༑ ཡང་ན་སྤྲོ་བསྡུ་ནི་འཇམ་དཔལ་གྱི་སྐུ་དཔག་ཏུ་མེད་པ་སྤྲོ་བ་དང་བསྡུ་བས་སེམས་ཅན་གྱི་དོན་བྱེད་པའོ། །དེ་ལྟར་ཞེས་པ་ལ་སོགས་པས་ཕན་ཡོན་བསྟན་ཏོ། །དེ་ནས་བཟླས་པ་ནི་རང་གི་སྙིང་གར་པད་ཟླའི་སྟེང་དུ་མུཿལ་སྔགས་ཀྱིས་བསྐོར་བ་ལ་དམིགས་ལ་བཟླས་སོ། །དེ་ནས་ཡང་སྐྱོ་བ་མེད་ན་སྔར་བཞིན་དུ་བསྒོམ་མོ། །དེ་ནས་ལྡང་བ་ན། ས་བོན་ལས་ལྷ་མོ་སྤྲོས་ཏེ་མཆོད་པ་དང༌། བསྟོད་པ་ལ་སོགས་པ་བྱས་ཏེ་ཚུར་བསྡུས་ནས་བཟོད་པར་གསོལ་བ་དང་སྨོན་ལམ་གདབ་པར་བྱའོ་རྫོགས་སོ།། །། ༈ རྒྱལ་པོ་ཆེན་པོ་རོལ་པའི་སྒྲུབ་ཐབས་ལ་སྒྲུབ་པ་པོས་བྱང་ཆུབ་ཏུ་སེམས་བསྐྱེད་ལ་སྙིང་གར་པྃ་པད་ཨ་ཟླའི་སྟེང་དུ། མྃ་ལས་འོད་འཕྲོས་པས་བླ་མ་ལ་སོགས་པ་སྤྱན་དྲངས་ཏེ་མཆོད་པ་ལ་སོགས་པ་ཡན་ལག་བདུན་པ་བྱའོ། ། དེའི་རྗེས་སུ་སྟོང་པར་མོས་ཤིང་སྔགས་ཀྱིས་བརྟན་པར་བྱས་པ་ཡེ་ཤེས་ཀྱི་ཚོགས་བསགས་པའོ། །དེ་ནས་སྟོང་པའི་ངང་ལས་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་རྃ་ལས་འོད་འཕྲོས་ཏེ། འཇམ་དཔལ་སྤྱན་དྲངས་ལ་མྃ་ལ་བསྟིམ ༑ དེ་གྱུར་པ་ལས་འཇམ་དཔལ་གཞུང་བཞིན་བསྐྱེད་དོ། །ཕྱག་གཡས་ཨུཏྤལ་པུ་སྟིས་མཚན་པ། གཡོན་པ་བསྒྱིངས་པའི་ཚུལ་དུ་བརྐྱང་ནས་ཁ་བུབ་པའོ ༑ ༑ དེ་ནས་ཨུཏྤལ་ཁ་བྱེ་བའི་ཕྱག་རྒྱས་སྤྱི་བོ་དང་མགྲིན་པ་དང་སྙིང་གར་གཏུག་པར་བྱའོ།། འདི་ལ་བླ་མ་ངྷ་ཐུགས་ཀའི་ས་བོན་ལས་འོད་འཕྲོས་ནས་ཡེ་ཤེས་པ་དགུག་གཞུག་བཅིང་དང་དགྱེས་པ་བསྐྱེད་པ་དང༌། ཡང་འོད་ཟེར་འཕྲོས་པས་མཆོད་པའི་ལྷ་མོ་ལ་སོགས་པས་དབང་བསྐུར་ཞིང་བྱིན་གྱིས་བརླབས་ནས་ཆུའི་ཐ་མ་ལས་མི་བསྐྱོད་པས་དབུར་བརྒྱན་པ་ཡང་བྱ་གསུང༌། བླ་མ་བཻ་ནི་མི་དགོས་ཉུང་ངུ་བསྡུས་པ་དོན་མེད་པས་གསུང༌། ལོ་ཙཱ་བ་བཻའི་བདེ་གསུང༌། སྒྲུབ་ཐབས་འོག་མ་རྣམས་ལ་ཡང་དེ་བཞིན་ནོ་གསུང༌། དེ་ནས་བཟླས་པ་ནི་སྙིང་གར་པད་ཟླ་ལ་མྃ་ལ་སྔགས་ཀྱིས་བསྐོར་བ་ལ་དམིགས་ནས་བཟླས་པ་བྱའོ།

།ལངས་པ་ན་ཡང་མཆོད་བསྟོད་སོགས་ཐམས་ཅད་བྱའོ། །ཨི་ཐི།། །། ༈ རིག་པ་འཛིན་པའི་སྡེ་སྣོད་དུ་གསུངས་པའི་འཇམ་དཔལ་གྱི་སྒྲུབ་ཐབས་ནི། སྒྲུབ་པ་པོས་སེམས་ཅན་གྱི་དོན་དུ་སེམས་བསྐྱེད་ལ། སྙིང་གར་པྃ་དང་ཨ་ལས་པད་ཟླའི་སྟེང་དུ་ངྷཱིཿདཀར་པོའི་འོད་ཀྱིས་བླ་མ་ལ་སོགས་པ་སྤྱན་དྲངས་པ་ལ་མཆོད་པ་ལ་སོགས་པས་བསོད་ནམས་ཀྱི་ཚོགས་བསགས་ལ། ཡེ་ཤེས་ཀྱི་ཚོགས་བསགས་ཀྱང་བྱས་ཏེ། སྟོང་པའི་ངང་ལས་ལུས་སྒྱུ་མ་ཙམ་ལས་པད་ཟླའི་སྟེང་དུ་ཐིག་ལེ་དཀར་པོ་ཡུངས་དཀར་ཙམ་དེ་ལས་འོད་འཕྲོས། སེམས་ཅན་གྱི་དོན་བྱས་ཚུར་འདུས་ཐིག་ལེ་ལ་ཐིམ། དེ་གྱུར་པ་ལས་ངྷཱིཿདཀར་པོ་དེའི་འོད་ཀྱིས་འཇམ་དཔལ་གྱི་སྐུ་མང་པོ་བཀུག་སྟེ་ངྷཱིཿལ་ཐིམ། དེ་ཡོངས་སུ་གྱུར་པ་ལས་བདག་ཉིད་འཇམ་དཔལ་སྐུ་མདོག་དཀར་པོ། གཡས་ན་རལ་གྲི་གཡོན་སྤུ་སྟི་བསྣམས་པ། རིན་པོ་ཆེའི་རྒྱན་གྱིས་བརྒྱན་པར་བསྒོམ་མོ། །སྤྲོ་བསྡུ་མི་སྐྱོའི་བར་དུ་བྱའོ། །དེ་ནས་བཟླས་པ་ནི་སྙིང་གར་པད་ཟླའི་སྟེང་དུ་ངྷཱིཿསྭཱ་ཧཱ་བཀོད་པ་དེ་ལ་སེམས་གཏད་ལ་བཟླས་པ་བྱའོ། །ལངས་ན་ལྷའི་ང་རྒྱལ་དང་ལྡན་པར་ བྱའོ ༑ ༑ རྫོགས་སོ།། །། ༈ དེ་ཉིད་དུ་གསུངས་པའི་སྒྲུབ་ཐབས་གཉིས་པ་ནི། སྙིང་གར་པད་ཟླའི་སྟེང་དུ་ངྷཱིཿའི་འོད་ཀྱིས་བླ་མ་ལ་སོགས་པ་སྤྱན་དྲངས་ལ། ཚད་མེད་པ་བཞི་ཡན་ཆད་བསོད་ནམས་ཀྱི་ཚོགས་རྫོགས་པ་དང་ཡེ་ཤེས་ཀྱི་ཚོགས་བསགས་བྱས་ལ། སྟོང་པའི་ངང་ལས་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་ཐིག་ལེ་ཡུངས་འབྲུ་ཙམ་མར་མེའི་འོད་ལྟ་བུ་དང་ལྡན་པར་བསམས་ལ། དེའི་འོད་བ་སྤུའི་བུ་ག་ནས་ཕྱིར་འཕྲོས་པས་མཐོ་གང་ལ་སོགས་པར་ཇེ་ཆེར་འཕེལ་ཏེ་སེམས་ཅན་ཐམས་ཅད་ལ་འཕོག་པས ( ¡¶ ཞ ¡· + དོན་བྱས་ཏེ་ཚུར་འདུས་ཏེ ) ། རྒྱུད་དག་པར་བྱས་ནས་ཚུར་འདུས་ཏེ་དེ་ཉིད་ལ་ཐིམ་པས་ངྷཱིཿདཀར་པོ་ཐིག་ལེ་དང་བཅས་པ། དེ་གྱུར་པ་ལས་འོད་འཕྲོས་འཇམ་དཔལ་མང་པོ་བཀུག་སྟེ་ངྷཱིཿལ་ཐིམ། དེ་གྱུར་པ་ལས་འཇམ་དཔལ་སྐུ་མདོག་དཀར་པོ།

གཡས་རལ་གྲི། གཡོན་པུ་སྟི་བསྣམས་པའོ ༑ ༑ དེའི་ཐུགས་ཀར་ཡང་པད་ཟླའི་སྟེང་དུ་ངྷཱིཿབསམ་ལ་དེའི་འོད་ཟེར་རླུང་འབྱུང་བ་དང་ཆས་ཏེ། སྣ་ནས་ཕྱིས་འཕྲཽས་པས་སེམས་ཅན་ཐམས་ཅད་ཀྱི་རྒྱུད་སྦྱངས་ནས་འཇམ་དཔལ་དུ་བྱས་ནས་འཇུག་པའི་རླུང་དང་ཆས་ཏེ་ཚུར་འདུས་ནས་ངྷཱིཿལ་བསྟིམ་མོ། །དེ་ལྟར་སྤྲོ་བསྡུ་མི་སྐྱོའི་བར་དུ་བྱའོ། །དེ་ནས་བཟླས་པ་བྱེད་ན་སྙིང་གར་པད་ཟླའི་སྟེང་དུ་ཨོཾ་ངྷཱིཿསྭཱ་ཧཱ། ཞེས་བཀོད་ལ་དེ་ལ་སེམས་གཏད་ལ་བཟླས་པ་བྱའོ། །དེ་ནས་ལྡང་ན་ཐམས་ཅད་དུ་ལྷའི་ང་རྒྱལ་བྱའོ། ། རྫོགས་སོ།། །། ༈ འདིའི་སེམས་གཟུང་བའི་ཐབས་སྟོན་ཏེ། འཇམ་དཔལ་གྱིས་ཤེས་རབ་བསྐྱེད་པའོ། །དེ་ལ་དང་པོ་སེམས་བསྐྱེད་ལ་སྐད་ཅིག་གིས་བདག་ཉིད་ཨ་ར་པ་ཙ་ནར་བསྒོམ་ལ། ལྟེ་བར་ཟླ་བའི་འོད་རྣོ་བ་ཕྲ་བ་ཟང་ཟང་བ་བསམ་སྟེ། སྤྱི་གཙུག་ན་ཧྃ་དཀར་པོ་མགོ་ཐུར་ལ་འཕྱང་བ་རྩའི་མདུད་པ་རང་བཞིན་གཞོམ་དུ་མེད་པ་ལས། ཉེ་བའི་ཐིག་ལེའི་འོད་ཕོག་པས་བཞུ་སྟེ་བྱང་སེམས་ཐུར་ལ་ན་ར་ར་བབས་པས་ཐིག་ལེ་ཆེར་འབར་ཞིང་ལུས་ཐམས་ཅད་ ¡Ã བྱང་སེམས་ ( ¡¶ ཞ ¡· - བྱང་སེམས་ ) གང་བར་བསམ་མོ། །དེ་ལྟར་བསྒོམས་པས་ཤེས་པ་བརྟན་པར་གྱུར་ན། དང་པོར་དྲཽད། དེ་ནས་བདེ་བ། དེ་ནས་ཤེས་རབ་སྐྱེ་སྟེ་གཉིས་མེད་རྟོགས་པར་འགྱུར་རོ། །མན་ངག་ཁོག་པ་སྟོང་པར་བསྒོམ་པའོ། །ཟབ་པ་རྫོགས་སོ ༑༑ ༑༑ ༈ རྡོ་རྗེ་གུར་ལས་གསུངས་པའི་ཡན་ལག་མེད་པའི་རྡོ་རྗེའི་སྒྲུབ་ཐབས་འདོད་ཆགས་ཆེན་པོའི་སྒྲུབ་ཐབས་འདི་ལ་གཉིས་ཏེ། སྒོམ་པའི་ཐབས་དངོས་དང༌། དབང་དུ་བྱ་བའི་ཐབས་སྟོན་པའོ། །དང་པོ་ནི་སྒྲུབ་པ་པོས་སྙིང་གར་པད་ཟླའི་སྟེང་དུ་ངྷཱིཿདེའི་འོད་ཀྱིས་བླ་མ་ལ་སོགས་པ་སྤྱན་དྲངས་ལ་མཆོད་པ་ལ་སོགས་པས་བསོད་ནམས་ཀྱི་ཚོགས་རྫོགས་པ་དང་སྟོང་པར་བསྒོམས་ཏེ། སྔགས་ཀྱིས་བརྟན་པར་བྱས་ལ། སྟོང་པའི་ངང་ལས་པད་ཟླའི་སྟེང་དུ་ཧྃ་བསམས་ཏེ ༑ དེ་གྱུར་པ་ལས་མེ་ཏོག་གི་གཞུ་དང་ཨུཏྤལ་དམར་པོའི་མདེའུ་ཅན་གྱི་མདའ་དང་གཞུའི་ཆང་ཟུང་ཧྃ་གིས་མཚན་པ་བསམ།

དེའི་འོད་ཀྱིས་འཇམ་དཔལ་དཔག་ཏུ་མེད་པ་སྤྱན་དྲངས་ལ། ཧྃ་ལ་ཐིམ་པས་ཐམས་ཅད་གྱུར་པ་ལས། བཅོམ་ལྡན་འདས་ཡན་ལག་མེད་པའི་རྡོ་རྗེའི་སྐུར་བསྒོམ་མོ། །བླ་མ་ངྷ་དབང་བསྐུར་ནས་མི་བསྐྱོད་པས་དབུ་བརྒྱན་པར་བྱ་གསུང༌། བཻ་མི་བསྐྱོད་པ་རང་ཆས་སུ་བྱ་གསུང༌། དེ་ནས་སྙིང་གའི་ས་བོན་གྱིས་ཡེ་ཤེས་པ་སྤྱན་དྲངས་ཏེ་མཆོད་ནས་ཡི་གེ་བཞིས་གཅིག་ཏུ་བྱའོ། །དེ་ནས་བཟླས་པ་ནི་སྙིང་གར་པད་ཟླའི་སྟེང་དུ་ཧྃ་ལ་སྔགས་ཀྱིས་བསྐོར་བ་ལ་དམིགས་ལ་བཟླས་པ་བྱའོ། །ཚད་ནི་འབུམ་ཕྲག་གཅིག་གིས་འགྲུབ་པ་ཡིན་ཡང་རྩོད་པའི་དུས་སུ་བརྒྱད་འགྱུར་རོ། །སྒྲོལ་མའི་རྟོག་པ་ལས་བཞི་འགྱུར་རོ། །གཉིས་པ་དབང་དུ་བྱ་བའི་ཐབས་ནི། དང་པོར་ལྷའི་ང་རྒྱལ་དུ་བྱས་ལ་ལྟེ་བར་ཧྲཱིཿལས་བསྐྱེད་པའི་ཨུཏྤ་ལའི་སྡོང་པོ་འདབ་མ་བཅུ་དྲུག་པ་ནི་སྙིང་ག་ན་ཡོད་པའོ། །དེའི་སྡོང་པོ་ན་ཡར་ཧཱུྃ་དགུ་བརྩེགས་མར་གནས་པ། འདབ་མ་ཡི་གེ་ཤིན་ཏུ་དྲག་པ། ཆེ་བ་རགས་པ་བསམ་མོ། །ལྟེ་བ་ན་ནུབ་མོ་ཟླ་བ། ཉིན་མོ་ཉི་མ། དེ་ལ་ཧྲཱིཿགཉིས་ ( ¡¶ ཞ ¡· - གཉིས་ ) དང་སྔགས་དགོད་དོ ༑ ༑ དེ་ནས་པདྨའི་ལྟེ་བའི་ཡི་གེ་ལས་འོད་ཟེར་བསྒྲུབ་བྱའི་བུད་མེད་གང་ན་ཡོད་པར་སོང་སྟེ། ཡྃ་ལས་རླུང༌། རྃ་ལས་ ¡Ã མེའི་ ( ¡¶ ཞ ¡· ཉི་མའི་ ) སྟེང་དུ་དེ་བཀུག་ནས་འོད་ཟེར་ཞགས་པ་ལྟ་བུས་སྐེ་ནས་བཅིང༌། ལྕགས་ཀྱུ་ལྟ་བུས་མཚན་མ་ནས་ཕུག་སྟེ་མདུན་དུ་བཀུག་པར་བསམ་མོ།།དེ་ནས་དེ་འབྲོས་ཀྱང་རང་དབང་མེད་པར་མེའི་ར་བར་བཅུག་ནས་མིག་ལ་སོགས་པ་ཐམས་ཅད་དུ་ཧཱུྃ་དམར་པོ་རེ་བསམ་ལ། དེའི་སྦུབས་ནས་ཡར་ཧཱུྃ་དམར་པོ་དགུ་བརྩེགས་ཡོད་པ། འདབ་མ་ལ་དབྱངས་ཡིག་བཅུ་དྲུག་མཐིང་མདོག་ཏུ་ཡོད་པའོ། །པད་ལྟེ་ལ་བསྒྲུབ་བྱའི་མིང་ལ་སོགས་པ་ཧྲཱིཿགཉིས་ཀྱི་བར་དུ་བཅུག་པར་བསམ་མོ། །དེ་ནས་རང་གི་སྙིང་གའི་མིང་གི་ཡི་གེ་ལས་འོད་འཕྲོས་པ་དང་ཧཱུྃ་རྣམས་ཀྱི་འོད་དང༌། དེའི་རྗེས་སུ་དབྱངས་ཡིག་བཅུ་དྲུག་བུང་བ་བཅུ་དྲུག་ཏུ་གྱུར་པའམ།

ཡང་ན་དེའི་འོད་ལས་བུང་བ་སྤྲོའོ། །དེ་རྣམས་སྣ་བུག་གཡོན་ནས་ ¡Ã ཕྱུང་ནས་ ( ¡¶ ཞ ¡· - ཕྱུང་ནས་ ) བསྒྲུབ་བྱའི་སྣ་བུག་གཡས་པ་ནས་སྙིང་གར་ཞུགས་ནས། མིང་གི་ཡི་གེའི་འོད་ཀྱིས་བསྒྲུབ་བྱའི་མིང་གི་ཡི་གེ་བཀུག་པ་དང༌། ཧཱུྃ་གི་འོད་ཟེར་གྱིས་ཧཱུྃ་རྣམས་འཇིབས་པ་དང༌། འོད་ཀྱི་རྗེས་སུ་ཞུགས་པའི་སྦྲང་བུས་བསྒྲུབ་བྱའི་དབྱངས་ཡིག་རྣམས་འཇིབས་པ་དང༌། པདྨ་ཡང་རྩ་བ་ནས་ཕྱུང་སྟེ་བཅག་དཀྲུམ་བྱས་པར་བསམ་པ་དང་ ༑ དེ་བཞིན་དུ་རང་གི་དབུགས་ཀྱིས་བསྐུལ་བའི་འོད་ཟེར་གྱིས་ཀྱང་བསྒྲུབ་བྱའི་ཡི་གེ་དག་བླངས་ཏེ། སྦྲང་བུ་ལ་སོགས་པ་ཐམས་ཅད་བསྒྲུབ་བྱའི་སྣ་བུག་གཡོན་པ་ནས་བྱུང་སྟེ། རང་གི་གཡས་པ་ནས་རླུང་དང་བསྡོངས་ཏེ་ཞུགས་ནས་དེའི་མིང་གི་ཡི་གེ་རང་གི་སྙིང་གའི་སྔགས་ལ་ཞུགས་ཏེ། པདྨའི་སྟེང་ན་མིང་གི་སྔགས་རང་གི་མིང་གི་སྔགས་ཀྱིས་མནན་ནས་ཡོད་པར་བསམ་ཞིང་རང་གི་ཤེས་པ་དང་བསྒྲུབ་བྱའི་ཤེས་པ་གཅིག་ཏུ་འདྲེས་པར་བསམ་མོ། །དེ་ནས་དེའི་ནུབ་མོར་ཕྱག་དང་པོ་གཉིས་ན་ཡོད་པའི་མདའ་བརྒྱབ་པས་འདོད་ཆགས་ཀྱིས་མྱོས་པར་བསམ་མོ། །མེ་ཏོག་གི་གཞུས་དེའི་རྐང་པ་གཉིས་བཅིངས་པར་བསམ་མོ། ། གཡོན་གྱི་གཉིས་པ་ན་ཡོད་པའི་ཨུཏྤ་ལའི་ཞགས་པས་སྐེ་ནས་བཏགས་ནས་རང་གི་རྐང་པའི་རྩར་ལྷུང་བར་བསམ་སྟེ། གཡོན་གྱི་ཐ་མ་ན་ཡོད་པའི་ཨུཏྤ་ལའི་སྡོང་པོས་བཏགས་པས་ཤེད་མེད་ཅིང་དབང་དུ་འགྱུར་རོ། །གཡས་ཀྱི་གཉིས་པའི་རལ་གྲིས་བསྡིགས་པས་ཆགས་པ་དང་ལྡན་པའི་མཚན་མ་གོས་མེད་པ་ལ་སོགས་པར་བསམ་ལ། གཡས་ཐ་མའི་མེ་ལོང་བསྟན་པས་ཀྱང་ཆགས་པར་བསམས་ཏེ། སེམས་ཀྱི་སྣང་བ་ཙམ་དུ་ལོངས་སྤྱད་པར་བྱའོ། །ཡང་ན་ཡོད་པར་མོས་པ་ཉིད་དེ ༑ དེ་ལ་དངོས་སུ་མེད་པས་རང་རིག་པ་རྗེས་སུ་ཆགས་པར་བྱའོ། །གཞན་ནི་སླའོ ༑ ༑ ཡི་དམ་ལྷས་ལུང་བསྟན་པའི་བུད་མེད་ལ་དེ་ལྟར་བྱའོ། །གཞན་དབང་དུ་བྱ་བར་འདོད་ན་འགྲུབ་བོ། །རྫོགས་སོ།། །། ༈ ཆོས་ཀྱི་དབྱིངས་ཀྱི་ངག་གི་དབང་ཕྱུག་གི་སྒྲུབ་ཐབས་ལ།

སྒྲུབ་པ་པོས་སེམས་བསྐྱེད་དེ། རང་གི་སྙིང་གར་པད་ཟླའི་སྟེང་དུ་ཨ་དཀར་པོ་བསམ་ལ། དེའི་འོད་ཀྱིས་འཇམ་དཔལ་དཔག་མེད་སྤྱན་དྲངས་ལ། བསོད་ནམས་ཀྱི་ཚོགས་རྫོགས་པ་དང་སྟོང་པར་བསྒོམས་ཏེ་སྔགས་ཀྱིས་བརྟན་པར་བྱའོ ༑ ༑ སྟོང་པའི་ངང་ལས་པད་ཟླའི་སྟེང་དུ་ཨ་དཀར་པོ། དེའི་འོད་ཀྱིས་འཇམ་དཔལ་དཔག་ཏུ་མེད་པ་སྤྱན་དྲངས་ཏེ་ཨ་ལ་ཐིམ། དེ་གྱུར་པ་ལས་བཅོམ་ལྡན་འདས་བསྐྱེད་དོ། །ཕྱག་དང་པོ་གཉིས་མཐེབ་མཛུབ་རྩེ་སྤྲད་ནས་བརྩེགས་པའོ།། དེ་ནས་ཧཱུྃ་ཏྲཱྃ་ཧྲཱིཿཨཱཿལས་བྱུང་བའི་ཕྱག་རྒྱ་བཞི་བསྒོམ་པ་ནི་སྙིང་གར་པད་ཟླའི་སྟེང་དུ་ཧཱུྃ་སྔོན་པོ་གྱུར་པ་ལས་རྡོ་རྗེ་ལྟེ་བ་ལ་ཧཱུྃ་གིས་མཚན་པའོ། །དེས་འགྲེའོ། ། དེ་ནས་སྔགས་འདིས་ནི་རང་ཉིད་འཇམ་དཔལ་དུ་ཡིན་པར་བྱིན་གྱིས་བརླབ་བོ།། དེ་ནས་སྲིན་ལག་དང་མཐེའུ་ཆུང་སྤྲེལ་ཏེ་གུང་མོ་གཉིས་ཚིགས་གསུམ་པར་བཅག་པ་ལ་སོགས་པས་རྡོ་རྗེའི་ཕྱག་རྒྱ་བཅིང་ངོ༌། །ལྕེ་ལ་ཟླ་བའི་སྟེང་དུ་ངྷཱིཿ གཞུང་ན་ཧྲཱིཿདམར་པོ་སྣང་ དཀར་པོ་བཀོད་པས་བྱིན་གྱིས་བརླབ་བོ། །དེ་ནས་རྡོ་རྗེའི་ཕྱག་རྒྱ་དང་ལྡན་པས་གཞུང་བཞིན་དུ་བཟླས་པ་དམ་ཚིག་དང་ལྡན་པས་ཐོས་པ་དྲག་པོར་བྱའོ། །དེ་ཡང་སྙིང་གར་པད་ཟླའི་སྟེང་དུ་སྔགས་བཀོད་ལ་དེ་ལ་དམིགས་ལ་བྱའོ ༑ ༑ མཚན་ལ་བསྟོད་པ་གཉིས་ཀྱང་བྱའོ། །དེ་ཡང་དུས་གསུམ་དུ་བྱའོ། ། རྫོགས་སོ།། །། ༈ མཚན་ཡང་དག་པར་བརྗོད་པའི་སྒྲུབ་ཐབས་སྟོན་པའི་རྒྱུད་ལས ༑ ཤེས་རབ་རལ་གྲི་མདའ་གཞུ་ཐོགས། །ཞེས་གསུངས་པའི་སྒྲུབ་ཐབས་སོ ༑ ༑ འདི་ལ་ཡང་སྒྲུབ་པ་པོས་སེམས་བསྐྱེད། སྙིང་གར་པད་ཟླའི་སྟེང་དུ་ ¡Ã མུཿ ( ¡¶ ཞ ¡· ཨ་ ) དམར་ཞིང་དཀར་བ་བསྒོམ་ལ་དེའི་འོད་ཀྱིས་ཅི་འདྲ་བའི་སྐུ་དང་བླ་མ་ལ་སོགས་པས་སྤྱན་དྲངས་ལ་ཚོགས་བསག་གོ །དེ་ནས་ཆོས་ཐམས་ཅད་སྟོང་པར་བསྒོམ་ཞིང་སྔགས་ཀྱིས་བརྟན་པར་བྱའོ། །སྟོང་པའི་ངང་ལས་ནམ་མཁར་པད་ཟླའི་སྟེང་དུ་ཧཱུྃ་གྱུར་པ་ལས་རྡོ་རྗེ་རྩེ་ལྔ་ཧཱུྃ་གིས་མཚན་པ།

རྡོ་རྗེ་ལས་འོད་འཕྲོས་པས་རྡོ་རྗེའི་ར་བ་དང་རྡོ་རྗེའི་འོད་དུ་ཞུ་བ་ལས་འདམ་བག་གི་ཞལ་ཞལ་ལྟར་བྱས་ཏེ་སྲུང་བའི་འཁོར་ལོ་བྱའོ། །དེའི་ནང་དུ་ཧྲཱིཿདམར་པོ་ལས་པདྨ་ཨ་ལས་ཟླ་བའི་སྟེང་དུ་དམར་ཞིང་དཀར་བའི་མུཿལས་སྤྲོས་བསྡུས་བསྐུལ་སྦྱང་བྱས་ཏེ ༑ དེ་གྱུར་པ་ལས་འཇམ་དཔལ་དུ་བསམ། དེ་དང་དུས་མཉམ་དུ་ལྷ་མོ་གཞན་བཞི་རྫོགས་པའམ། ཡང་ན་ཡིག་འབྲུ་ལས་བསྐྱེད་དེ། སྙིང་གར་པད་ཟླའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་གྱུར་པ་ལས་རྡོ་རྗེ་སེམས་མའོ། །གཡོན་པས་དྲིལ་བུ་དཀུར་བརྟེན་ཅིང་གཡས་པས་རྡོ་རྗེ་སྙིང་གར་སྟོད་པའི་ཚུལ་དུའོ། །སྨིན་མཚམས་སུ་པད་ཟླ་ལ་ཏྲཱྃ་ལས་རཏྣ་ཏྲཱྃ་གིས་མཚན་པ་ལས་རཏྣ་སེམས་མའོ། ། གཡོན་པས་སྐྲ་བཟུང་ནས་གཡས་པས་མགོ་ལ་མེ་ཏོག་འཆིང་བའོ། །མགྲིན་པར་པད་ཟླའི་སྟེང་དུ་ཧྲཱིཿལས་པདྨ་ཧྲཱིཿས་མཚན་པ་ལས་པདྨ་རྡོ་རྗེའོ། །གཡས་པས་མཐེབ་མཛུབ་རྩེ་ ( ¡¶ ཞ ¡· - རྩེ་ ) སྤྲད་ནས་གཡོན་པས་པདྨ་ཁ་འབྱེད་པའི་ཚུལ་དུའོ། ། སྤྱི་བོར་པད་ཟླ་ལ་ ¡Ã ཧ་ལས་ ( ¡¶ ཞ ¡· - ཧ་ལས་ ) སྣ་ཚོགས་རྡོ་རྗེ་ཧས་མཚན་པ་ལས་ལས་ཀྱི་རྡོ་རྗེ་མའོ། །ཕྱག་ན་མཐེ་བོང་གཉིས་རྩེ་སྤྲད་དེ་སྤྱི་བོར་བཞག་ནས་མཛུབ་མོ་གཉིས་རྩེ་སྤྲད་དེ་བསླངས་ནས་སོར་མོ་རྣམས་དཀྲི་བའོ། །དེ་ནས་སྙིང་གར་པད་ཟླའི་སྟེང་དུ་མུཿདེའི་འོད་ཀྱིས་ཡེ་ཤེས་སེམས་དཔའ་སྤྱན་དྲངས་ཏེ་མཆོད་ལ། ཡི་གེ་བཞིས་དགུག་པ་ལ་སོགས་པ་བྱའོ། །དེའི་དུས་སུ་རྡོ་རྗེ་འཁོར་ལོའི་ཕྱག་རྒྱ་སྙིང་གར་བཞག་པར་བྱའོ། །དེ་ནས་སྙིང་གའི་མུཿའི་འོད་ཀྱིས་རིགས་ལྔ་དང་ལྷ་མོ་སྤྱན་དྲངས་ཏེ་མཆོད་ལ། ¡Ã དེ་དག་ ( ¡¶ ཞ ¡· མོད་ ) ལ་གསོལ་བ་བཏབ་སྟེ་དབང་བསྐུར་ཆུ་ཞབས་ལ་མི་བསྐྱོད་པའོ། །འདིས་དང་པོ་སྟན་ལ་བསྡད་མ་ཐག་ཏུ་ལན་ཅིག དེ་ནས་དམ་ཚིག་སེམས་དཔའ་བསྒོམས་པའི་རྗེས་ལ་ལན་ཅིག་བརྗོད་པ་དང༌། ཡེ་ཤེས་པ་གཞུག་པ་དང༌། དབང་བསྐུར་རྫོགས་ནས་མདོ་ཀློག་ཁར་བརྗོད་དེ།

བྱིན་གྱིས་བརླབས་པའོ། །ཐུན་གསུམ་ལ་སོགས་པ་གྲུབ་པའི་མཚན་མ་བྱུང་གི་བར་དུ་མདོ་སྡེ་ཀློག་ཅིང་བྱའོ། །མཚན་མ་ནི་ཉིད་བྱོན་ནས་ཁྱོད་ཀྱིས་སྒྲུབས་ཤིག་དངོས་གྲུབ་གང་འདོད་པ་འགྲུབ་བོ་ཞེས་རྨི་ལམ་དུ་བྱུང་ནས། འཇམ་དཔལ་གྱི་རྒྱུད་ཆེན་པོ་ནས་དངོས་གྲུབ་བསྒྲུབ་པའི་ཐབས་ཇི་ལྟ་བ་བཞིན་འགྲུབ་པའོ། །ཡང་ན་མཚན་མ་ནི་དང་པོ་སྨིག་རྒྱུ་ལྟ་བུ་དང༌། དུ་བ་དང་ ༑ སྲིན་བུ་མེ་ཁྱེར་དང༌། མར་མེ་འབར་བ་དང༌། སྤྲིན་མེད་ནམ་མཁའ་ལྟ་བུ་སྟེ་ལྔ་ལ་བྱའོ་རྫོགས་སོ།། །། ༈ འཇམ་དཔལ་དཔའ་བོ་གཅིག་པ་འདི། ཚིག་རྐང་གཉིས་དང་གཉིས་ཀྱིས་མཆོད་པར་བརྗོད་ཅིང་བཤད་པར་དམ་བཅའ་བ་བསྟན་ནོ། །གཞུང་དོན་ལ་དང་པོ་སྒྲུབ་པ་པོ་ཡིད་དང་མཐུན་པའི་གནས་སུ་བདེ་བའི་སྟན་ལ་འདུག་སྟེ ༑ སེམས་བསྐྱེད་ནས་རང་གི་སྙིང་གར་པྃ་པད་ཨ་ཟླའི་སྟེང་དུ་མྃ་དཀར་པོ་དེའི་འོད་ཀྱིས་ཚོགས་རྟེན་སྤྱན་དྲངས་ཏེ་ཚོགས་བསགས་ལ་རང་གི་སྙིང་གར་བསྟིམ་མོ ༑ ༑ དེ་ནས་ཡེ་ཤེས་ཀྱི་ཚོགས་བསག་གོ །དེ་གཉིས་ཀྱི་འབྲས་བུ་ལྷ་བསྒོམ་པ་ནི ༑ སྟོང་པའི་ངང་ལས་པྃ་པད་ཨ་ཟླའི་སྟེང་དུ་མྃ་དཀར་པོ་དེ་ལས་འོད་སྤྲོས་བསྡུས་པ་ལས་འཇམ་དཔལ་དུ་བསྐྱེད་དོ། །དེའི་ཐུགས་ཀའི་པད་ཟླའི་སྟེང་དུ་མྃ་དཀར་པོ་ཤེལ་ལམ། ཟླ་བ་ལྟ་བུ་དེའི་འོད་ཀྱིས་བསྐུལ་སྦྱང་བྱས་ནས། ཚུར་འདུས་རང་གི་རྒྱུད་དག་པར་བྱས་པའི་སྤྲོ་བསྡུས་

¡Ã མྃ་ལ་ཐིམ་པ་ ( ¡¶ ཞ ¡· - མྃ་ལ་ཐིམ་པ་ ) མི་སྐྱོའི་བར་དུ་བྱའོ། །བཟླས་པ་གཞན་དང་འདྲའོ། །ལས་ཐམས་ཅད་ལ་འབུམ་ཕྲག་བདུན་བཟླས་སོ། །ལྡང་བ་ནི་ལྷའི་ང་རྒྱལ་གྱིས་བྱའོ། །རལ་གྲི་ནི་མཐོ་གང་བའོ། །དེའི་རིག་པ་འཛིན་པ་ལ་རྟགས་གསུམ་སྟེ། ལག་ན་ཡོད་པ་ལ་དྲོད་འབྱུང་བས་ནི་གཞན་དབང་དུ་བྱ་བ་འགྲུབ་བོ། །དུ་བ་བྱུང་བས་ནི་མི་སྣང་བ་འགྲུབ་བོ། །མེ་འབར་བ་བྱུང་བས་ནི་ཕྱག་རྒྱ་ཆེན་པོ་འགྲུབ་བོ། །རྡོ་རྗེ་ནས་ལྕགས་ཀྱུའི་བར་དུ་ཡང་དེ་བཞིན་ནོ། །མིག་སྨན་དང་རྐང་མགྱོགས་ནི་དཔའ་བོ་གྲིར་ཤི་བའི་རྐང་མཐིལ་གྱི་ཚིལ་བུ་ལ་བསྒྲུབས་པས་འགྲུབ་བོ། །ཐིག་ལེ་དབང་དུ་བྱ་བ་ནི་གི་ཝང་ལ་སོགས་པའི་ཐིག་ལེའི་རྫས་ལ་བསྔགས་ནས་ཐིག་ལེ་བྱས་ན་མི་སྣང་བ་དང་དབང་དུ་བྱ་བ་འགྲུབ་བོ། །རིག་འཛིན་གྱི་བཅུད་ལེན་ནི་དངུལ་ཆུའི་སྦྱོར་བས་ཏེ་ཐ་མས་ནི་ཟངས་དང་ལྕགས་གསེར་དུ་འགྱུར་ལ། འབྲིང་གིས་རྒས་པ་མེད་པའི་བཅུད་ལེན་དུ་འགྱུར་ལ། རབ་ཀྱིས་མཁའ་སྤྱོད་དུའོ། །འོ་ཐུག་གི་བཟའ་བ་ལ་སོགས་པ་ནི་ལག་པ་གཡོན་པའི་མཐིལ་དུ་བཞག་སྟེ་གཡས་པས་ཁ་བཅད་དེ་བཟླས་པ་བྱའོ། །རས་དཀར་པོའི་ནང་དུ་མོན་སྲན་བརྒྱ་རྩ་བརྒྱད་གཏུམས་ཏེ་ཁར་བཅུག་ནས་བཟླས་པས་མྱུ་གུ་སྐྱེས་ཀྱི་བར་དུ་བྱའོ། །མྱུ་གུ་སྐྱེས་པ་དེ་སོས་མ་བཏབ་པར་ཁྱུར་མིད་བྱས་ན་གཞུང་གི་ཕན་ཡོན་འབྱུང་ངོ༌། །རེ་ག་ཁྲུ་གང་ཡན་ཆད་དཀར་པོས་ཟླུམ་པོར་བྲིས་ཏེ་ཕྱག་མཚན་དཀྱིལ་དུ་བྲིས་ནས་ཤུག་པ་ལ་སོགས་པའི་བུད་ཤིང་བསྲེགས་ན་དབང་དུ་འདུའོ། །ལྷའི་ང་རྒྱལ་དང་ལྡན་པས་སྔགས་འདི་ཉིད་ཀྱིས་བསྲེག་རྫས་གཞན་མི་དགོས། བྲ་མའི་ཕྱེ་མ་ཞེས་པ་ལྡུམ་བུ་ཡིན་ན་སོར་བཞིའི་ཚད་དུའོ། །སྔོ་སྨད་ཀྱི་བྱེ་བྲག་ཡིན་ན་སོར་མོ་བཞིས་བླངས་པའོ། །ཀཉྫི་དང་ནི་ཞེས་པ་ཕྱེ་དང་ཡུངས་མ་བརྔོས་པ་དང་ཆུ་ལ་ལྷུ་བླངས་ཏེ་ཐབ་ཀྱི་འོག་ཏུ་བཞག་གོ །དེ་བས་ཉུང་བ་ཟླ་བ་ཕྱེད་ལ་ཡང་ངོ༌། །དེ་མཎྜལ་དང་མཆོད་པ་བྱས་ཤིང་བཏུང་ངོ༌།

།བཏུངས་པའི་ཕན་ཡོན་ནི་སྡིག་པ་ལ་སོགས་པ་འཇོམས་པར་བྱེད་དོ། །རྫོགས་སོ།། །། ༈ འཇམ་དཔལ་ཤེས་རབ་འཁོར་ལོའི་སྒྲུབ་ཐབས་ལ། ཚིག་རྐང་པ་གསུམ་དང་གཅིག་གིས་ཀླད་ཀྱི་དོན་ཏེ་བླ་མ་ནི་རང་གིའོ། །རྡོ་རྗེ་སློབ་དཔོན་ཞེས་བྱ་བ་ནི་རང་གི་མ་ཡིན་ཡང་འཇིག་རྟེན་ན་གཞན་རྣམས་ཀྱི་ཆེན་པོར་གྱུར་པའོ ༑ ༑ འདིའི་ཉམས་སུ་བླང་བ་ནི་སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་རང་གི་ས་བོན་གྱི་འོད་ཀྱིས་ཚོགས་རྟེན་སྤྱན་དྲངས་ལ། བསོད་ནམས་ཀྱི་ཚོགས་རྫོགས་པར་བྱའོ། །དེ་ནས་སྟོང་པ་སྔགས་ཀྱིས་བརྟན་པར་བྱས་པ་ཡེ་ཤེས་ཀྱི་ཚོགས་སོ། །དེ་གཉིས་ཀྱི་འབྲས་བུ་ལྷ་བསྐྱེད་པ་ནི། སྟོང་པའི་ངང་ལས་པད་ཟླ་ལ་ངྷཱིཿའམ་ཨ་དཀར་པོ་ལས་རལ་གྲི་ཆང་ཟུང་ལ་ཨ་ཡཽད་པའོ། ། དེའི་འོད་ཀྱིས་སྤྱན་དྲངས་ལ་ངྷཱིཿའམ་ཨ་ལ་ཐིམ་པ་དེ་གྱུར་པ་ལས་བྷ་ག་ཝཱན་ནོ།། དེ་ནས་སྔགས་དང་གནས་བཞིར་ཕྱག་རྒྱ་འཇུག་པས་བཅིང་ངོ༌། །དེ་ནས་ལྟེ་བའི་འོག་ཏུ་བྷྲཱུྃ་དཀར་པོ་ལས་བྱུང་བའི་ཟླ་བའི་སྟེང་དུ་ཧྲཱིཿབསྒོམ། བརྒྱད་པའི་བཞི་པ་ཧ ༑ དང་པོའི་བཅུ་དྲུག་པ་ཨཱཿ བདུན་པའི་གཉིས་པ་ར། དང་པོའི་བཞི་པ་ཨཱི་སྟེ་ཧྲཱིཿབཏུས་པའོ། །དེ་གྱུར་པ་ལས་པདྨ་ཁ་ཟླུམ་པའི་པདྨའི་ལྟེ་བ་ལ་ཡི་གེ་ཧཱུྃ་བསམ་སྟེ་ཁ་བྱེ་བར་བལྟའོ། །དེའི་སྟེང་དུ་ཟླ་བ། དེའི་སྟེང་དུ་སོར་གཅིག་གིས་མ་རེག་པར་འཁོར་ལོ་དཀར་པོ་རྩིབས་དྲུག་པ། དེའི་རྩིབས་ལ་མ་ནིང་གི་ཡི་གེ་བཞི་བོར་བའི་ཨཱ་ལི་བཅུ་གཉིས་གཡས་སྐོར་དུ་ཟུང་རེ་རེ། རྩིབས་བར་ལ་དབྱངས་ཡིག་གཉིས་ཀྱི་བར་དུ་རྩ་བའི་སྔགས་ཀྱི་ཡི་གེ་རེ་རེ་དགོད་དོ། །ལྟེ་བ་ལ་ངྷཱིཿམུ་ཁྱུད་ལ་ང་ཉ་ན་མ་བཞི་མ་གཏོགས་པའི་ཀཱ་ལི་གཡས་སྐོར་དུའོ། །དེ་གཡས་སུ་དྲག་ཏུ་འཁོར་བའོ། །དེའི་སྟེང་དུ་སོར་གཅིག་གིས་མ་རེག་པར་ཨ་ལས་ཟླ་བའི་སྟེང་དུ་ཨ་ར་པ་ཙ་ན་ལས་གོང་བཞིན་ལྷ་ལྔའམ། ཡང་ན་ཡི་གེ་རང་འོད་དང་ལྡན་པར་བསྒོམ་མོ། །མཐར་ཡི་གེ་བརྒྱ་པ་བརྗོད་པ་དང༌།

སྒྱུ་མ་ལྟ་བུས་གནས་པར་བྱའོ།། ཚིགས་བཅད་གཅིག་གིས་མཇུག་གི་དོན་བསྟན་ཏོ། །རིག་པ་འཛིན་མ་ནི་རྣལ་འབྱོར་མའམ། ཡང་ན་མཁའ་སྤྱོད་དུ་ཡོད་པའི་རྡོ་རྗེ་རྣལ་འབྱོར་མའོ། །རྫོགས་སོ ༑༑ ༑༑ ༈ འཕྲལ་དུ་ཉམས་སུ་མྱོང་བའི་འཇམ་དཔལ་གྱི་སྒྲུབ་ཐབས་ལ། ཚིགས་བཅད་གཅིག་གིས་ཀླད་དོན་བསྟན་ཏོ། །སྒྲུབ་པ་པོས་སེམས་བསྐྱེད་ལ་སྙིང་གའི་པད་ཟླའི་སྟེང་དུ་ས་བོན་ངྷཱིཿབསམ་ལ། དེའི་འོད་ཀྱིས་ཚོགས་རྟེན་སྤྱན་དྲངས་ལ་ཚོགས་བསགས་པར་བྱའོ། །སྟོང་པའི་ངང་ལས་སེམས་ཉིད་པྃ་པད་ཨ་ཟླའི་སྟེང་དུ་ངྷཱིཿགྱུར་པ་ལས་རལ་གྲི་རྣོན་པོ། །དེའི་རྩེ་མོ་དང་ཆང་ཟུང་དུ་ཨ་ལས་ཟླ་བའི་སྟེང་དུ་ངྷཱིཿལས་རལ་གྲི་ངྷཱིཿས་མཚན་པ། དེའི་འོད་ཀྱིས་འཇམ་དཔལ་སྤྱན་དྲངས་ལ་ངྷཱིཿཡིག་ལ་ཐིམ་པར་གྱུར་པ་ལས་བྷ་ག་ཝཱན་ནོ། །དེའི་སྙིང་གི་ནང་སྟོང་པ་གང་ལ་ཡང་མ་རེག་པར་ཨ་ལས་འཁོར་ལོ་རྩིབས་བརྒྱད་པ། དེའི་སྟེང་དུ་ཡང་ཅུང་ཟད་ཀྱིས་མ་རེག་པར་ཨ་ལས་ཟླ་བ། དེའི་སྟེང་གི་དབུས་སུ་པད་ཟླ་ལ་དྷཱིཿལས་རལ་གྲིའི་རྩེ་མོར་ཟླ་བ་ལ་ཨས་མཚན་པ་གྱུར་པ་ལས་དྲ་བ་ཅན་གྱི་དམ་ཚིག་སེམས་དཔའ་ཅི་འདྲ་བའི་འཇམ་དཔལ་དུ་བལྟའོ། །དེའི་མདུན་ལ་སོགས་པ་བཞིར་ར་ལ་སོགས་པའི་ས་བོན་བཞི་ལས་རལ་གྲི་རྩེ་མོ་རང་རང་གི་ས་བོན་གྱིས་མཚན་པ་གྱུར་པ་ལས་དྲ་བ་ཅན་གྱི་འོད་དང་ཟླ་འོད་ཅན་དང་སྐྲ་ཅན་དང༌། ཉེ་བའི་སྐྲ་ཅན་མ་རྣམས་བསམ་མོ། །ལྷ་ལྔ་པོའི་སྙིང་གར་རང་རང་གི་ས་བོན་དཀར་པོའོ། །དེ་ནས་གཙོ་བོ་དམ་ཚིག་སེམས་དཔའི་ཐུགས་ཀ་ནས་ངྷཱིཿའི་འོད་ཀྱིས་ཡེ་ཤེས་པ་སྤྱན་དྲངས་ལ་ཡི་གེ་བཞིས་དགུག་གཞུག་བྱའོ། །དེ་ལྟར་གནས་པ་ལ་འཁོར་ལོ་གཡས་སུ་དྲག་པར་འཁོར་ཞིང་ལྷ་ལྔ་ལས་ཀྱང་འཇམ་དཔལ་མང་པོ་སྤྲོ་ཞིང་སེམས་ཅན་གྱི་དོན་བྱེད་པ་མི་སྐྱོའི་བར་དུ་བསྒོམ་མོ། །སྐྱོ་བར་གྱུར་ན་ཡང་མ་ཡེངས་པར་སེམས་ཀྱིས་བཟླས་པ་བྱའོ། །དེ་ནས་ལྡང་བ་ན་ཡི་གེ་བརྒྱ་པ་བརྗོད་ཅིང་སྒྱུ་མ་ཙམ་གྱིས་ལྷའི་ང་རྒྱལ་དུ་བྱའོ།

།རྫོགས་སོ།། །། ༈ འཇམ་དཔལ་ཁྲོ་བོ་ལས་གཤིན་རྗེ་མཐར་བྱེད་ཀྱྀ་སྒྲུབ་ཐབས་སྟོན་ཏེ། དེ་ཡང་འདི་ན་ཡིན་པས་སྒྲུབ་པ་པོས་ཆོས་ ( ¡¶ ཞ ¡· - ཆོས་ ) ལྔ་དང་ལྡན་པའི་དུར་ཁྲོད་ལ་སོགས་པའི་གནས་སུ་བདེ་བའི་སྟན་ལ་འདུག་ལ། རི་ལུ་ཁར་བཅུག་ལ་སེམས་བསྐྱེད་དོ། །སྙིང་གར་པད་ཉིའི་སྟེང་དུ་ཧཱུྃ་གི་འོད་ཀྱིས་ཚོགས་རྟེན་སྤྱན་དྲངས་ཏེ་ཚོགས་བསགས་པ་དང༌། ཚད་མེད་པ་བསྒོམས་ཀྱང་འགལ་བ་མེད་དོ།། སྟོང་པའི་ངང་ལས་པད་ཉིའི་སྟེང་དུ་ཧཱུྃ། དེ་ལས་འོད་འཕྲོས་པས་བསྡུས་བསྐུལ་སྦྱང་བྱས་ཐིམ། གྱུར་པ་ལས་གཤིན་རྗེ་མཐར་བྱེད་ཞལ་དྲུག་པ་སྔོན་པོ་མགོ་བོ་ལྔ་བཅུའི་དོ་ཤལ་ཅན་ནོ། །བླ་མ་དྷ་ནི་ཡི་གེ་བཞིས་ ( ¡¶ ཞ ¡· + ཡེ་ཤེས་པ་ ) དགུག་གཞུག་བྱ། དབང་བསྐུར་དང་མི་བསྐྱོད་པས་དབུར་བརྒྱན་པ་ཡང་བྱ་གསུང༌། དེ་ལ་སེམས་སྐྱོ་ན་དམ་ཚིག་གི་ཕྱག་རྒྱ་བཅིངས་ཏེ། སྙིང་གར་པད་ཉི་ལ་ཧཱུྃ་སྔགས་ཀྱིས་བསྐོར་བ་ལ་དམིགས་ལ་བཟླས་པ་བྱའོ། །རྫོགས་སོ།། །། ༈ གཤིན་རྗེ་ནག་པོའི་སྒྲུབ་ཐབས་ནི་མདོ་ལས། མིག་དྲུག་ལག་དྲུག་སྟོབས་དང་ལྡན། །ཞེས་པ་ལ་བརྟེན་པའོ། །སྒྲུབ་པ་པོ་སེམས་བསྐྱེད་ལ་སྙིང་གར་པད་ཉིའི་སྟེང་དུ་ཧཱུྃ་ལས་འོད་འཕྲོས་ཚོགས་རྟེན་སྤྱན་དྲངས་ལ་ཚོགས་གཉིས་བསག་གོ །དེ་ནས་ལུས་སྒྱུ་མ་ཙམ་གྱི་སྙིང་གར་པད་ཉིའི་སྟེང་དུ་ཧཱུྃ་སྔོན་པོ་དེའི་འོད་ཀྱིས་བགེགས་བསྐྲད་པ་དང་སྤྲོས་བསྡུས་པ་ལས། བཅོམ་ལྡན་འདས་ཞལ་གསུམ་ཕྱག་དྲུག་པ། ཕྱག་མཚན་གཞུང་ནས་བསྟན་པའོ། །བི་ཏཱ་ལཱི་ནི་རོའི་རྐང་པ་ནས་བཟུང་བའོ། །ཡང་རྃ་ལས་ཉི་མ་ལ་གནས་པའི་ཧཱུྃ་ལས་འོད་ཀྱིས་བགེགས་བསྐྲད་པ་དང་སྤྲོས་བསྡུས་པ་ལས་སྐྱེས་པའི་བཅོམ་ལྡན་འདས་ཞལ་དྲུག་ ( ¡¶ ཞ ¡· + ཕྱག་དྲུག་ ) པ་སྟེ་ཕྱག་མཚན་གཞུང་ནས་བསྟན་པ་རྣམས་སོ། །དེས་ན་འདི་སྒྲུབ་ཐབས་གཉིས་སུ་ཡང་འགྲོ་གསུང༌། མི་བསྐྱོད་པ་རང་ཆས་སུ། ཡེ་ཤེས་པ་དགུག་པ་མི་དགོས། ནུ་མའི་བར་དུ་ཧཱུྃ་བསྒོམ་པ་ཉིད་ཡེ་ཤེས་སེམས་དཔའོ།

། དེ་ནས་སྐུ་གསུང་ཐུགས་བྱིན་གྱིས་བརླབ་པ་དང༌། བསྟོད་པ་ལ་སོགས་པ་མཆོད་ པ་བྱེད་པ་དང༌། བཟླས་པ་ཡང་བྱའོ། །རྫོགས་སོ།། །། ༈ རྡོ་རྗེ་ཆོས་ཀྱི་སྒྲུབ་ཐབས་ལ། ཚིགས་སུ་བཅད་པ་གཅིག་གིས་ཀླད་ཀྱི་དོན་བསྟན་ཏོ། །དེའི་ཚིག་དོན་ནི། སྒྲིབ་པ་གཉིས་ཀྱི་ཉེས་པའི་དྲ་བ་བཅོམ་པ་ནི་སྤྲུལ་པའི་སྐུའོ། །ཚོགས་གཉིས་དང་ལྡན་པ་ནི་ལོངས་སྐུའོ། །རྡོ་རྗེ་ནི་ཆོས་ཐམས་ཅད་སྟོང་པ་ཆོས་སྐུ་སྟེ་སྐུ་གསུམ་མོ། །ཡང་ཕྱེད་གོང་མས་སྤངས་པ་ཕུན་སུམ་ཚོགས་པ་བསྟན་ལ། འོག་མས་ཡེ་ཤེས་སོ། །གསུང་དབྱངས་དྲུག་ཅུ་དང་ལྡན་པ་ནི་གསུང་གི་དཀྱིལ་འཁོར་རོ། །དེ་ཡང་དུས་གསུམ་གྱི་སངས་རྒྱས་མ་ལུས་པའི་བདག་ཉིད་དམ། ངོ་བོ་ནི་ངག་གི་རང་བཞིན་གྱི་བཅོམ་ལྡན་འདས་སོ།། དེ་ལ་ཕྱག་བཙལ་ནས་སྟོན་པའོ། །སྒྲུབ་པ་པོས་སེམས་བསྐྱེད་ནས། སྙིང་གར་པད་ཟླའི་སྟེང་དུ་ཧྲཱིཿལས་འོད་འཕྲོས་པས་རྡོ་རྗེ་ཆོས་སྤྱན་དྲངས་ལ་ཚོགས་གཉིས་བསགས ༑ རང་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་ཧྲཱིཿ་དམར་པོ་ལས་སྤྲོས་བསྡུས་ཐིམ། ཡོངས་སུ་གྱུར་པ་ལས་བདག་ཉིད་རྡོ་རྗེ་ཆོས་སུ་བསྒོམ་མོ། ། དེའི་སྙིང་གར་པད་ཟླ་ལ་ཧཱུྃ་ལས་རྡོ་རྗེ་རྩེ་ལྔ་པ་ལྟེ་བ་ལ་ཧཱུྃ། རྩེ་མོ་ལ་ཨོཾ་གྱིས་མཚན་པའོ། །དེ་ལས་འོད་སྤྲོས་བསྡུས། སེམས་ཅན་གྱི་དོན་བྱས་པར་བསམ། ཡང་དེ་ལས་འོད་འཕྲོས་པས་མགྲིན་པ་ནས་ལྕེ་ཐོག་ཏུ་བྱུང་བར་བསམ། ལྕེའི་རྩེ་མོ་ཧྲཱིཿས་མཚན་པའོ། །ཡང་ན་ལྕེ་རྡོ་རྗེར་བསམ་མོ། །འདིར་ཡང་ན་བསོད་ནམས་ཀྱི་ཚོགས་བསགས་མི་དགོས། སྟོང་པའི་ངང་ལས་བསྐྱེད་པའོ། །བཟླས་པ་ནི་སྙིང་གའི་ཧྲཱིཿལ་སེམས་གཏད་ལ་དེ་ཉིད་བཟླས་པའོ། །རྒྱས་པར་བྱེད་ན་ཨོཾ་ཧྲཱིཿསྭཱ་ཧཱ་ཞེས་སོ། །ཨི་ཐི།། །། ༈ སེང་གེ་སྒྲའི་སྒྲུབ་ཐབས་འདི། དང་པོ་རང་གི་ཆེད་དུ་གྲོགས་པོ་ཞིག་ཤི་བའི་སྒྲིབ་པ་སྦྱོང་བའི་སྒྲུབ་པ་བྱེད་པ་ན་མྱ་ངན་གྱི་སྐྲ་རལ་པར་བྱས། རྒྱན་མེད་པར་གྲོགས་པོའི་རུས་པའི་ཐལ་བས་ལུས་དཀར་པོར་བྱས་ཏེ།

འདིའི་སྐུ་མདོག་དཀར་པོར་འོང་བ་ནི། སྔོན་དུས་ན་ཚོང་དཔོན་སྙིང་སྟོབས་ཆེན་པོ་ཞེས་བྱ་བ་དང༌། སྙིང་རྗེ་ཆེན་པོ་ཞེས་བྱ་བའི་ཁྱེའུ་གཉིས་ཡོད་པས། གཉིས་ཀ་གྲཽགས་པོ་ཡིད་གཅུགས་པ་ཡིན་ཏེ། གཉིས་པོས་རྒྱ་མཚོ་ལ་ནོར་བུ་ལེན་དུ་ཕྱིན་པས་གཟིངས་ཞིག གཅིག་གིས་གཅིག་གཏང་མ་ཕོད་པར་འཇུས་པ་ལ། སྙིང་སྟོབས་ཆེན་པོའི་རྟོག་པ་ལ། རྒྱ་མཚོ་རོ་དང་ཞག་ཏུ་མི་འགྲོགས་པས་རོ་ལ་ཁོས་འཇུས་ན་ཕན་སྙམ་ནས་རང་གི་སྐཻད་པ་ལ་གྲི་གཅིག་ཡོད་པ་དེ་བཏོན་ཏེ། ཨོལ་པ་བཅད་ནས་དེ་ལ་འཇུས་པས་ཐོན་ནོ། །དེ་ནས་དེའི་བསམ་པ་ལ་ཁོའི་དོན་དུ་ཤི་བས་ད་ཁོ་གང་དུ་སྐྱེས་པ་དེར་ང་ཡང་སྐྱེ་བར་གྱུར་ཅིག ངའི་ཁ་དོག་དཀར་པོ་ཤོག་ཤིག་ཅེས་སྙིང་བརྩེ་བའི་སྒོ་ནས་སྨོན་ལམ་བཏབ་སྟེ། སྔར་གྱི་རོ་དེའི་རུས་པ་ལུས་ལ་བྱུགས་ནས་དཀར་པོར་བྱས་སོ༑ ༑སྙིང་སྟོབས་ཆེན་པོ་ནི་འཇམ་དཔལ་ཡིན་ལ། སྙིང་རྗེ་ཆེན་པོ་ནི་སྤྱན་རས་གཟིགས་ཡིན་པས་དཀར་པོར་ཡོད་ཟེར་རོ། ། བསྒྲུབས་པས་གྲུབ་པ་ཐོབ་སྟེ། སེང་གེ་སྒྲར་གྱུར་པའོ། །སྒྲུབ་པ་པོས་སེམས་བསྐྱེད་དེ། སྙིང་གར་པད་ཟླའི་ཧྲཱིཿའི་འོད་ཀྱིས་ཚོགས་རྟེན་སྤྱན་དྲངས་ཏེ ༑ ཚོགས་གཉིས་བསག་གོ །སྟོང་པའི་ངང་ལས་ལུས་སྒྱུ་མ་ལྟ་བུའི་སྙིང་གར་པྃ་ལས་པདྨའི་སྟེང་དུ་སིཾ་ལས་སེང་གེའོ། །ཨ་ལས་ཟླ་བའི་སྟེང་དུ་ཧྲཱིཿལས་འོད་འཕྲོས་པས་བསྐུལ་སྦྱང་བྱས་ཐིམ། གྱུར་པ་ལས་བདག་ཉིད་སེང་གེ་སྒྲར་བསྐྱེད་དོ ༑ ༑ དཀའ་ཐུབ་ཀྱི་ཆ་བྱད་ནི་མུ་སྟེགས་རལ་པ་ཅན་གྱི་ཆ་བྱད་དོ། །རྒྱལ་པོའི་རོལ་པ་ནི་ཕྱག་གཡས་པ་ཁ་སྦུབས་ནས་བརྐྱང་བ་འགྱིང་བག་ཏུ་བཞུགས་པའོ། ། ཕྱག་མཚན་འདི་གཉིས་ནི་གཡས་གཡོན་གྱི་རྩ་བ་ནས་སྐྱེས་པའོ། །གཡོན་ཐོད་པ་དྲི་ཞིམ་པོ་བཟང་པོ་ནི་མྱང་འདས་ཀྱི་ཚོན་པའོ། །སྦྲུལ་ནི་འཁོར་བའི་བརྡ་སྟེ་ཡང་ན་ཐོད་པ་མྱང་འདས་དྲི་ཞིམ་པོའི་བརྡའོ། །སྐུ་ལ་གཡས་ནས་རྣམ་སྣང་དང་རིན་འབྱུང་ ༑ གཡོན་ནས་མི་བསྐྱོད་པ་དང་དོན་གྲུབ།

རྒྱབ་ནས་སྣང་མཐའ་སྟེ་དེ་བཞིན་གཤེགས་པ་ལྔ་འཕྲོ་བའོ། །སྤྲོ་བསྡུ་མི་སྐྱོའི་བར་དུ་བྱ་གསུང༌། བཟླས་པ་འདྲ ༑ ངྷ་དང་བཻའི་བཞེད་པ་གསུང༌། དེ་ནས་བསྙེན་པ་བརྒྱད་འགྱུར་རྫོགས་ནས་སྒྲུབ་པ་ལ་ཞུགས་པ་ན། ཐང་སྐུའམ་ལུགས་སྐུའི་མདུན་དུ་བའི་ལྕི་བ་ས་ལ་མ་ལྷུང་བ་བླངས་པས་མཎྜལ་རེ་རེ་ལ་སྔགས་ལན་བཅུ་གསུམ་བཅུ་གསུམ་བརྗོད་དོ ༑༑ ལྷ་མི་དགོད་པར་མེ་ཏོག་གི་ཚོམ་བུ་ལྔ་དགོད་དེ་དབུལ་བའོ། །དེ་ནས་ལག་པ་ལ་སོགས་པ་དང་ལྕི་བ་ལྷག་མ་ལ་སྔགས་འདིས་ལན་བཅུ་གསུམ་བཅུ་གསུམ་དུ་བཟླས་ལ་བསྐུས་པས་ནད་ཐམས་ཅད་ཞི་བར་འགྱུར་རོ། །དེ་ལྟར་བྱས་པས་མ་གྲུབ་ན་མཚམས་མེད་པ་ལྔ་བྱས་པ་ཡིན་ནོ། །ཞེས་ལ་དོར་བའི་ཚིག་གསུངས་པ་ཡིན་ནོ། །འདི་བསྒྲུབ་པའི་དམ་ཚིག་ནི་བརྫུན། ངག་འཁྱལ། ངག་རྩུབ་ཤ་ཆང༌། སྒོག་བཙོང་རྣམས་སྤང་བ་ཡིན་ནོ། །གཉེན་ན་རེ། རིགས་ལྔ་ཡང་སྤྱི་བོ་དང་དཔུང་པ་གཉིས་དང་པུས་མོ་གཉིས་ནས་སྤྲོ་གསུང༌། ལྕི་བ་ནི་བ་དཀར་མོའམ་དམར་སེར་གྱིའོ། །ལྕི་བ་ལྷག་མ་ལས་མཎྜལ་བྱ་ཞིང་ལག་པ་ལ་གོས་པ་གུད་དུ་བྱས་ལ་བྱ་གསུང༌། འདི་སློབ་དཔོན་ཙནྡྲ་གོ་མིས་མཛད་པའོ། ཁོང་ལ་ལུང་བསྟན་པ་ཡིན་ནོ། །ཨི་ཐི།། །། ༈ འཕགས་པ་སྤྱན་རས་གཟིགས་དབང་ཕྱུག་ཧ་ལ་ཧ་ལའི་སྒྲུབ་ཐབས་ལ། ཚིགས་སུ་བཅད་པ་གཅིག་གིས་ཀླད་དོན་བསྟན་ལ། གཞུང་དོན་ལ་སྒྲུབ་པ་པོས་ཐང་ཀ་ལ་སོགས་པ་དང་ཚོགས་རྟེན་སྤྱན་དྲངས་ལ་མཆོད་པ་ལྔ་འབུལ ༑ སྔགས་རིང་པོས་མཆོད་པ་དང་གཞན་ཡང་དབུལ། ཚད་མེད་པ་བཞི་བསྒོམ ༑ དེ་ནས་རང་གི་སྙིང་གར་ཟླ་བའི་སྟེང་དུ་ཧྲཱིཿབསམ། མདུན་གྱི་ནམ་མཁར་བླ་མ་ལ་སོགས་པ་སྐད་ཅིག་གིས་བསམས་ཏེ་སྤྱན་དྲངས་པ་མ་ཡིན་ནོ། ། དེ་ནས་ཧྲཱིཿའི་འོད་ཀྱིས་མཆོད་ལ། ཡེ་ཤེས་ཀྱི་ཚོགས་ཡན་ཆད་རྫོགས་པར་བྱས་ལ ༑ དེ་ནས་ལུས་སྒྱུ་མ་ལྟ་བུའི་སྙིང་གར་ཟླ་བའི་སྟེང་གི་ཧྲཱིཿདེ་གྱུར་པ་ལས་པདྨ་དཀར་པོ་འདབ་བརྒྱད། དེ་ལས་སྤྲོས་བསྡུས་བསྐུལ་སྦྱང་བྱས་པ་ལས་བཅོམ་ལྡན་འདས་སོ།

།ཞལ་གསུམ་ཕྱག་དྲུག་པ་གཞལ་ཡས་ཁང་རིན་པོ་ཆེ་ན། པདྨ་དང་ཟླ་བའི་གདན་ལ་བཞུགས་པ། རོལ་པའི་འགྱིང་བག་དང་བཅས་པའོ། །ཕྱག་གཡོན་པའི་དང་པོས་ནི་པུས་མོ་གཡོན་པའི་སྟེང་དུ་ལྷ་མོ་འདོད་པའི་ནུ་མ། སྐུ་མདོག་སྔོན་མོ་དེའི་མཆན་ཁུང་ན་ཕྱག་གཡོན་པས་འཁྱུད་ནས་གྲུ་མོ་ནས་བཟུང་བའོ ༑ ༑ ཕྱག་མཚན་ཐོད་པའོ། །གཡོན་དང་གཡས་ཀྱི་རྩ་ནས་སྐྱེས་པའོ། །འོད་དཔག་མེད་རང་ཆས་སུ་སྣང་བ་དང་འདྲ་བར་ཡོད་པའོ། །དབུ་ལ་ཐོད་པ་ལྔས་བརྒྱན་པའོ། །དབུའི་གཡོན་ན་བྱང་སེམས་ཀྱི་ཟླ་བ་ཕྱེད་པས་བརྒྱན་པའོ། །སྐུ་དེ་ལས་དེ་དང་འདྲ་བ་འཕྲོས་པའམ་རིགས་ལྔའོ། །དེ་ནས་སྐུ་གསུང་ཐུགས་བྱིན་གྱིས་བརླབ་པ། ཡེ་ཤེས་པ་ནུ་མའི་བར་དུ་ ( ¡¶ ཞ ¡· - དུ་ ) ཨ་ལས་ཟླ་བའི་སྟེང་དུ་ཧྲཱིཿབལྟས་ཏེ་དེ་སྣོད་བཅུད་ཀྱི་རང་བཞིན་ནམ་དངོས་པོ་ཐམས་ཅད་ཀྱི་རང་བཞིན་དུ་བལྟའོ། །བཟླས་པ་གཞན་དང་འདྲ། དེ་ནས་ལྡང་བ་ན་ཕྱག་གཉིས་པར་བྱས་ལ་དམ་ཚིག་པའི་ང་རྒྱལ་གྱིས་གནས་པར་བྱའོ། །རང་ལས་མཆོད་པ་ལྔ་སྤྲོས་ཏེ་མཆོད་པ་དང་བསྟོད་པ་བྱའོ། །ཡི་གེ་བརྒྱ་པ་བརྗོད་དེ་བཟོད་པར་གསོལ་ལ། སྔགས་ཀྱིས་བསྐུལ་ལ་གཤེགས་སུ་གསོལ་ལོ། །གཏོར་མ་ལ་སོགས་པ་བཏང༌། འདི་ནི་གཟུགས་ལ་སོགས་པ་འདོད་པའི་ཡོན་ཏན་ལྔ་ལ་ཐབས་ཤེས་རབ་ཏུ་ལོངས་སྤྱད་པས་ནི་འགྲུབ་པར་འགྱུར་པའོ། །རྫོགས་སོ།། །། ༈ ཁརྶ་པཱ་ཎིའི་སྒྲུབ་ཐབས་ལ། སྒྲུབ་པ་པོ་སེམས་བསྐྱེད་ལ། ཚོགས་གཉིས་སྤྱི་དང་མཐུན་པར་བསགས་ཏེ། སྟོང་པའི་ངང་ལས་པཾ་ལས་པདྨ་དང་

༑ ཨ་ལས་ཟླ་བའི་སྟེང་དུ་ཧྲཱིཿལས་སྤྲོས་བསྡུས་བསྐུལ་སྦྱང་བྱས་པ་ལས་བྷ་ག་ཝཱན་དུ་བསྐྱེད་དེ། འོད་དཔག་མེད་རང་ཆས་ཀྱིས་དབུར་བརྒྱན་ནོ། །གཡས་ན་སྒྲོལ་མ་ལྗང་གུ་སྐྱབས་སྦྱིན་དང་ཨུཏྤ་ལ་ལྗང་གུ་འཛིན་པའོ། །དེའི་ཕར་ངོས་སུ་ནོར་བཟང་སེར་པོ་ཐལ་མོ་སྦྱར་བ། གཡོན་ན་ཁྲོ་གཉེར་ཅན་སེར་མོ་ཞལ་གཅིག་ཕྱག་གཉིས་མ། དེའི་ཕར་ངོས་ན་རྟ་མགྲིན་དམར་པོ་བཅོམ་ལྡན་འདས་ཀྱི་པུས་མོ་གཡོན་པར་གྲུ་མོ་གཡོན་པས་བརྟེན་ཅིང་གཡས་པས་དབྱུག་པ་ཨང་ཚུགས་སུ་བྱས་པའོ། །དེ་རྣམས་གྲལ་རིམ་བཞིན་དུའོ། །སྐུ་གསུང་ཐུགས་བྱིན་གྱིས་བརླབ། བཟླས་པ་ནི་སྙིང་གར་ཟླ་བའི་སྟེང་ན་ཧྲཱིཿལ་སྔགས་ཀྱིས་བསྐོར་བ་ལ་དམིགས་པ་བྱའོ ༑ ༑ ཨི་ཐི།། །། ༈ ཡི་གེ་དྲུག་པའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ནས་སྙིང་གའི་པད་ཟླའི་སྟེང་གི་ཧྲཱིཿའི་འོད་ཀྱིས་ཚོགས་རྟེན་སྤྱན་དྲངས་ཏེ། ཚོགས་གཉིས་རྫོགས་པར་བྱའོ། །དེ་ནས་འགྲོ་དྲུག་གི་སེམས་ཅན་ཐམས་ཅད་ལྷག་མེད་ཀྱི་དབྱིངས་སུ་བཞག་པར་བྱའོ་སྙམ་དུ་སེམས་བསྐྱེད་དེ། གཞུང་ནས་འདུ་ཤེས་ཅན་ཞེས་པས་བཞིའོ། །དབེན་པ་གྲོང་ལས་དགོན་པའམ་དུར་ཁྲོད་དོ།། དེ་ནས་ལུས་སྒྱུ་མ་ཙམ་གྱི་སྙིང་གར་པདྨ་དང་ཟླ་བའི་སྟེང་དུ་ཧྲཱིཿལས་བཅོམ་ལྡན་འདས་གཞུང་བཞིན་དུ་བསྐྱེད་དོ། །འོད་དཔག་མེད་རང་ཆས་སུའམ་དབང་བསྐུར་ཡང་རུང་ངོ༌། །གཡས་སུ་ནོར་བུ་འཛིན་པ་གཙོ་བོ་ཅི་འདྲ་བའོ། །གཉིས་པའི་ཕྱག་གིས་གཙོ་བོ་ལ་འདུད་ཅིང་ཕྱོགས་པའོ། །གཡོན་དུ་འབྲུ་དྲུག་མ་ཡང་དེ་བཞིན་ནོ ༑༑ དེ་ནས་སྔགས་ནི་ཡི་གེ་དྲུག་པ་ཡིན་ནོ། །དེ་ནས་ཨོཾ་མ་ཧཱ་ནས་ཨཿའི་བར་གྱིས་བྱིན་གྱིས་བརླབ། བཟླས་པ་ཞལ་ནས་ལྟེ་བར་ཞུགས་ཤིང་འཁོར་ལོ་ལ་དམིགས་ནས་བཟླས་སོ། །དེ་ནས་ལངས་ལ་ཡི་གེ་བརྒྱ་པ་བརྗོད་ཅིང་དགེ་བ་བསྔོ་བ་དང་མི་དམིགས་པས་གཟུང་བ་དང་ལྷའི་ང་རྒྱལ་དུ་བྱའོ། །ཨི་ཐི།། །། ༈ ཧ་རི་ཧ་རི་ལ་ཞོན་པ་ནི། དང་པོ་སེང་གེ གཉིས་པ་བྱ་ཁྱུང༌།

གསུམ་པ་ཁྱབ་འཇུག་གོ །སྒྲུབ་པ་པོས་སེམས་བསྐྱེད་ལ། སྙིང་གའི་པད་ཟླའི་སྟེང་གི་ཧྲཱིཿའི་འོད་ཀྱིས་ཚོགས་རྟེན་སྤྱན་དྲངས། ཚོགས་གཉིས་བསག་གོ །དེ་ནས་རང་གི་འོག་ཏུ་འབྱུང་བ་རིམ་བརྩེགས་རི་རབ་དང་བཅས་པ་བསྒོམ། དེའི་སྟེང་དུ་པད་ཟླའི་སྟེང་དུ་བདག་ཉིད་བཅོམ་ལྡན་འདས་སུ་སྐད་ཅིག་གིས་བསམ། ཧྲཱིཿལས་སོ་སོའི་གཙོ་བོ་ལ་ཡི་གེ་གསུམ་དགོད། གསེར་གྱི་མདོག་ལྟ་བུ་ནི་གསེར་གཡའ་དང་བྲལ་བ་བཞིན་ནོ། །ཉོན་མོངས་པའི་དྲི་མའི་སྐྱོན་མེད་པར་མཚོན་པས་མདོག་དཀར་པོ། །དེ་ནས་སྙིང་གར་ཚོགས་གཉིས་དག་པའི་ཨ་ལས་ཟླ་བ་དང་རྃ་ལས་ཉི་མ་ཁ་སྦྱར་བའི་དབུས་སུ་ཧྲཱིཿབསམ་ ( ¡¶ ཞ ¡· - བསམ་ ) ལ་དེའི་འོད་ཀྱིས་ཡེ་ཤེས་པ་སྤྱན་དྲངས་ཏེ་དགུག་གཞུག་བྱའོ། །དེའི་དཔང་པོ་བྱེད་པའི་ཕྱག་གཡས་པ་མགོའི་ཐད་ཀར་བརྐྱང་བའོ། །ཕྱག་གསུམ་བ་དགེ་བ་ཉེ་བར་སྟོན་པ་ནི་སྐྱོབ་བཞིན་དུ་བརྐྱང་བའོ།།རི་དྭགས་ནག་པོ་ནི་ཁྲི་སྙན་ནོ། །དེ་ལ་ ¡Ã རྣམ་པར་དག་པ་ ( ¡¶ ཞ ¡· སོགས་པ་ ) ཞེས་བྱ་བ་ལ་སོགས་པ་ནི་གདན་གྱི་རྣམ་དག་གོ །བཟླས་པ་ནི་སྙིང་གར་ཉི་ཟླའི་སྟེང་དུ་ཧྲཱིཿལ་སེམས་གཏད་པ་དེ་ཉིད་དོ། །དེ་ཡང་གང་ཞེ་ན ༑ ཨོཾ་ཧྲཱིཿསྭཱ་ཧཱ། ཞེས་པའོ། །ཨི་ཐི།། །། ༈ ཧ་ལ་ཧ་ལའི་སྒྲུབ་ཐབས་ནི། སྒྲུབ་པ་པོས་སེམས་བསྐྱེད་ལ། ཚོགས་གཉིས་རྫོགས་པར་བྱའོ། །སྟོང་པའི་ངང་ལས་པད་ཟླའི་སྟེང་དུ་ཧྲཱིཿལས་སྤྲོས་བསྡུས། དེ་གྱུར་པ་ལས་གཞུང་བཞིན་བསྐྱེད་དོ། །འོད་དཔག་མེད་དབུ་རྒྱན་རང་ཆས་སོ། །སྒེག་པ་ཞེས་པ་ལྷ་མོ་འདོད་མ། མདོག་དམར་མོ། གཙོ་བོའི་མཆན་གཡོན་ན་པུས་མོའི་སྟེང་ནས་འཁྱུད་པའོ། །ཕྱག་མཚན་གཉིས་གཡས་གཡོན་གྱི་རྩ་བ་ནས་ཡར་ཡོད་པའོ། །སྦྲུལ་ནི་ཀླུའི་རྒྱལ་པོ་ལྷག་མ་ཅན་ནོ ༑༑ འཁོར་བ་དང་མྱང་འདས་ཀྱི་བརྡར་གོ་བར་བྱའོ། །རོལ་པས་ནི་འགྱིང་བག་དང་བཅས་པའོ། །ཡེ་ཤེས་དགུག་སོགས་ངྷ་དང་བཻའི་བཞེད་པའོ། །བཟླས་པ་སྔར་དང་འདྲའོ། །ཡི་གེ་བརྒྱ་པ་བརྗོད་པ་ལ་སོགས་པ་བྱའོ།

།ཨི་ཐི།། །། ༈ སྤྱན་རས་གཟིགས་པདྨ་གར་གྱི་དབང་ཕྱུག་གི་སྒྲུབ་ཐབས་ནི། སྒྲུབ་པོ་པོས་སེམས་བསྐྱེད། ཚོགས་གཉིས་བསག་གོ །སྟོང་པའི་ངང་ལས་པད་ཟླའི་སྟེང་དུ་ཧྲཱིཿལས་སྤྲོས་བསྡུས་གྱུར་པ་ལས་ལྷ་མོ་བརྒྱད་ཀྱི་འཁོར་དང་བཅས་པ་བསྐྱེད་དོ། །སེམས་དཔའི་སྐྱིལ་ཀྲུང་ནི་གཡོན་པའི་པུས་མོ་གཡས་པའི་འོག་ཏུ་བཅུག་པའོ། །དབུ་རྒྱན་རང་ཆས་སུའོ། །གཡོན་ན་ལྷ་མོ་གོས་དཀར་མོ་དམར་མོ་ཕྱག་གཡས་པ་འགྱིངས་བག་དང་བཅས་པས་ཁབ་མིག་འཛུད་པ་ལྟར་བྱས་པ་སྟེ་ ¡Ã པདྨ་ ( ¡¶ ཞ ¡· - པདྨ་ ) ཁ་འབྱེད་པའི་ཚུལ་དུ་ཡོད་པའོ། །འོག་གི་ལྷ་མོ་ལ་ཡང་དེ་བཞིན་ནོ། །ཨོཾ་ཀཱ་ཡ་ཞེས་པས་བདག་ཉིད་བྱིན་གྱིས་བརླབ་པའོ། །པདྨ་འདབ་མ་བརྒྱད་ལ་ལྷ་མོ་བརྒྱད་ཀྱིའོ། །གཞན་གཞུང་ལས་སོ། །ཡེ་ཤེས་པ་དང་དབང་བསྐུར་སྔར་བཞིན་འདོད་པ་གཉིས་སོ། །བཟླས་པ་གཞན་དང་འདྲའོ། །ཡི་གེ་བརྒྱ་པ་བརྗོད་པ་ལ་སོགས་པ་ལྡང་བའི་དུས་སུ་བྱའོ། །རྫོགས་སོ།། །། ༈ སྒྱུ་འཕྲུལ་དྲ་བའི་སྤྱན་རས་གཟིགས་འདི་ནངས་པ་ཡིན་ཏེ་གནས་ལ་སོགས་པ་གོ་བར་ རྒྱལ་པོ་གཅིག་ལ་བཙུན་མོ་བརྒྱ་རྩ་ཡོད་པ་དེ་ལ། སློབ་དཔོན་ཞིག་ཡོད་པ་ལ་གུས་པས་བཙུན་མོའི་མཆོག་ཁྲུས་བྱེད་པའི་ཚེ་ཡང༌། གསེར་གྱི་རུས་སྦལ་གྱི་སྟེང་དུ་བཞག་ནས་བཀྲུ་བ་ཞིག་ཡོད་པ་ཕུལ་བས། སློབ་དཔོན་དེའི་སྲས་གཅིག་བྱུང་ནས། དེ་ཆེར་སྐྱེས་པ་དང་སྒྲ་སློབ་ཏུ་བཏང་བས༑ གྲོགས་པོ་རྣམས་ན་རེ་ཁྱོད་ཀྱི་ཕ་དུར་ཁྲོད་དུ་འགྲོ་ཞིང་ཤ་ཟ་བ་རིགས་ངན་ཡིན་པས་ངེད་ཀྱི་ཟླ་ལ་མ་འདུག་ཟེར་ནས་བཏོན་ནོ། །དེ་ཕ་མ་ཅན་དུ་ཕྱིན་ནས་སྔར་བཞིན་བྱས་པས་ཁོ་ན་རེ། འདི་སྒྲུབས་ཤིག་ཟེར་ནས་སྒྱུར་འཕྲུལ་དྲ་བ་བསླབས་ཏེ་སྤྱྀལ་བུ་ཅིག་ཏུ་བསྒྲུབ། མ་དེ་ཕྱི་རོལ་ན་གཅན་གཟན་ལ་སོགས་པའི་བར་ཆད་བསྲུང་བཞིན་ཡོད་ཙམ་ན། ཟླ་བ་ལྔ་ལོན་པའི་ཚེ། སྤྱིལ་པོར་མེ་འབར། མས་བུ་ཚིག་སྙམ་སྟེ། ཆོས་གོས་ཆུར་བཅུག་པས་བསད་པས་མེ་སོད་ཀྱང༌། བུ་ཏིང་ངེ་འཛིན་ལས་མི་འདའ་བར་འདུག་གོ

།དེ་ལ་བསྙད་པས་བར་ཆད་ཡིན། མེ་མ་བསད་ན་ཚེ་འདི་ལ་སངས་རྒྱས་འོང་སྟེ། ད་འདི་ལ་མི་འོང་བས་སྒྲུབ་པ་མ་བྱས་ཀྱང་པཎྜི་ཏར་འགྱུར་ཟེར་ནས། པཎྜི་ཏ་ཆེན་པོར་གྱུར་ཏེ། ཛེ་ཏཱ་རི་ཡིན་གསུང༌། བྱའོ། །སྒྲུབ་པ་པོས་སེམས་བསྐྱེད་དེ། ཚོགས་གཉིས་བསགས་ལ་སྔགས་ཀྱིས་བརྟན་པར་བྱའོ།། དེ་ནས་ནམ་མཁར་པད་ཉིའི་སྟེང་དུ་ཧཱུྃ་དེ་གྱུར་པ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་དེ་གྱུར་པ་ལས་རྡོ་རྗེའི་ ¡Ã ར་བ་དང་ ( ¡¶ ཞ ¡· - ར་བ་དང་ ) གུར། དེའི་ནང་དུ་གཞལ་ཡས་ཁང་གཞུང་ན་གཞལ་ཡས་ཁང་མེད་དུར་ཁྲོད་བརྒྱད་དང་ལྡན་པ། དེའི་དབུས་སུ་པད་ཉི་ལ་ཧྲཱིཿལས་འོད་སྤྲོས་བསྡུས། གྱུར་པ་ལས་བཅོམ་ལྡན་འདས་གཞུང་བཞིན་དུ་བསྐྱེད་དོ། །རུས་པའི་འཁོར་ལོ་ལ་སོགས་པ་ཕྱག་རྒྱ་དྲུག་དང་ལྡན་པའོ། །མགོ་བོ་ལྔ་བཅུའི་དོ་ཤལ་ཅན་སྙིང་གར་པད་ཉིའི་སྟེང་དུ་ཧྲཱིཿདེ་ཡེ་ཤེས་སེམས་དཔའོ། །ཡང་ན་དེའི་འོད་ཀྱིས་དགུག་གཞུག་དབང་བསྐུར་ཞིང་དབུར་བརྒྱན་པར་བྱའོ། །བཟླས་པ་ནི་ཁ་ནས་ལྟེ་བར་མཁོར་བས་སྙིང་གའི་ས་བོན་ལ་ཐིམ་པའོ། །གྲངས་ནི་བཤད་པ་ལས་བརྒྱད་འགྱུར་རོ། །ཨི་ཐི། །སྒྲོལ་མ་འདི་ཡན་ལག་དྲུག་པར་ཤེས་པར་བྱའོ།། །། ༈ སྒྲོལ་མ་དཀར་མོའི་སྒྲུབ་ཐབས་སྟོན་པ་ལ། དཀར་པོའི་ལས་ནི་དགེ་བཅུ་སྟེ། །དེས་ནི་སྒྲུབ་པ་པོས་ལས་འགྲུབ། །འདི་སྔོན་དུ་རྣལ་འབྱོར་པ་ཞིག་གིས་བསྒོམས་པས་རང་གི་བློ་ལ་ཤར། དེ་ནས་འདི་མཛད་པས་ཏིང་ངེ་འཛིན་ལས་བྱུང་བའི་གདམས་ངག་ཅེས་བྱའོ། །སྒྲུབ་པ་པོས་སེམས་བསྐྱེད། ཐང་ཀ་དགེ་བཅུ་སྟོན་པའི་སྒྲོལ་མ་ལ། །མཆོད་པ་ལྔ་ཡིས་མཆོད་བྱས་ཏེ། །སྙིང་གར་པད་ཟླའི་སྟེང་དུ་ཧཱུྃ། །དེ་ཡི་འོད་ཀྱིས་བདེ་གཤེགས་ཀུན། །ཐུགས་བསྐུལ་སྤྱན་དྲངས་མདུན་དུ་བཞུགས། ། ¡Ã འདི་ནི་ ( ¡¶ ཞ ¡· འོད་ནི་ ) ཚུར་འདུས་ཧཱུྃ་ལ་ཐིམ། །དེ་ནས་ཚོགས་གཉིས་བསག་པར་བྱ། །སྟོང་པའི་ངང་ལས་སྲུང་འཁོར་བྱ།།དེ་དབུས་པད་ཟླའི་སྟེང་དུ་ཧཱུྃ། །དེ་གྱུར་ཨུཏྤལ་ཧཱུྃ་གིས་མཚན།

།འོད་ཀྱིས་སྤྱན་དྲངས་ཐིམ་གྱུར་བསྐྱེད། །སྔགས་ཀྱི་རྣམ་དག་བསྟན་པ་ལ། །ལོག་པའི་རྣམ་པར་རྟོག་པ་ལས ༑ ༑ མི་གཡོ་བ་ཡི་དེ་ཉིད་དོ། །རྒྱུ་དང་འབྲས་ཞེས་ཐ་དད་ལས། །རྣམ་པ་གཉིས་སུ་དབྱེར་མེད་པས། །དེ་ཉིད་དོན་རྟོགས་ཤེས་རབ་དང༌། །གནོད་བྱེད་ཚར་གཅོད་སྟོབས་ཡིན་ནོ། །ཕྱི་མའི་མཐའ་རུ་སྨོན་པ་དང༌། །དེ་ཉིད་ལས་འབྲས་རྨོངས་པ་ཡིན། །དུག་གསུམ་ལ་སོགས་ཀུན་ཞི་བ། །དམ་ཚིག་སྙིང་གར་ཟླ་བ་ལ ༑༑ ཧཱུྃ་བལྟས་འོད་ཟེར་སྤྲོ་བསྡུ་བསྒོམ། །ངྷ་དང་བཻ་ཡི་བཞེད་པ་ལྟར། །དོན་ཡོད་གྲུབ་པའི་དབུ་རྒྱན་ནོ། །སྐྱོ་ན་བསྐོར་བའི་བཟླས་པ་བྱ། །འོག་ཏུ་ཨོཾ་དང་ཧཱུྃ་ཕཊ་གཉིས། །གོང་དུ་མེད་ཀྱང་གདམས་ངག་གི །ཆར་པ་འབེབས་པའི་ཆོ་ག་ལ།། གསོ་སྦྱོང་ལྡན་ཞེས་བྱ་བ་ནི། །སྡཽམ་ལྡན་ཕྱི་དྲོའི་ཟས་སྤངས་ནས། །དཀར་གསུམ་ཟ་བར་བྱེད་པ་ཡིན། །ས་ལ་སོགས་པ་ཡང་གྲུབ་ན། །ས་བཅུ་རིམ་གྱིས་བགྲོད་པ་ཡིན ༑ ༑ ཉིད་ཀྱིས་གསུངས་པ་ཞེས་བྱའོ། །བྱིན་གྱིས་བརླབས་པ་ལས་བྱུང་གསུངས་རྫོགས་སོ།། །། ༈ སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་ནི། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་ཏཱྃ་དེའི་འོད་ཀྱིས་ཚོགས་རྟེན་སྤྱན་དྲངས་ལ་ཚོགས་གཉིས་བསགས། སྟོང་པའི་ངང་ལས་ལུས་སྒྱུ་མ་ཙམ་གྱི་སྙིང་གར ༑ པད་ཟླ་ལ་ཏཱྃ་དེ་ལས་ཨུཏྤ་ལ་ཏཱྃ་གིས་མཚན་པ་དེ་ལས་འོད་སྤྲོས་བསྡུས་ཐིམ ༑ གྱུར་པ་ལས་སྒྲོལ་མ་བསྐྱེད་དོ། །རང་ཆས་སུའོ། །གཡས་ན་འོད་ཟེར་ཅན་སེར་མོ། གཡས་མྱ་ངན་མེད་པའི་ཤིང་གི་ཡལ་ག་ནས་བཟུང་བ། གཡོན་རྔ་ཡབ་དཀར་པོ་གཙོ་མོ་ལ་གཡོབ་པའོ། །གཡོན་ན་རལ་གཅིག་མ་སྔོན་མོ་གཡོན་ཐོད་པ ༑ གཡས་རྔ་ཡབ་དཀར་པོ་གཡོབ་པའོ། །དེ་དག་དུས་གཅིག་ཏུའོ། །དེ་དག་གཞོན་ནུ་མ་ལོ་བཅུ་དྲུག་ལོན་པ་ལྟ་བུ་སྟེ་ལངས་ནས་བཞུགས་པའོ། །ས་བོན་གྱི་འོད་ཀྱིས་ཡེ་ཤེས་པ་དགུག་གཞུག་བྱའོ། །བཟླས་པ་གཞན་དང་འདྲའོ། །ལྡང་བ་ན་ཡི་གེ་བརྒྱ་པ་བརྗོད་པ་ལ་སོགས་པ་བྱའོ། །འདི་ལ་

( ¡¶ ཞ ¡· + ཁ་ ) ཅིག་ནཱ་གཱ་རྫུ་ནས་མཛད་ཅེས་ཀྱང་གྲགས་སོ། །ཨི་ཐི།། །། ༈ སྒྲོལ་མ་དཀར་མོའི་སྒྲུབ་ཐབས་འདི་སློབ་དཔོན་ངག་གི་དབང་ཕྱུག་གྲགས་པས་ཨཽ་ཌྱ་ན་ནས་གསེར་བཙལ་ནས་ཡུལ་དབུས་སུ་བྱིས་པའི་སྟོན་མོ་ཆེན་པོ་མཛད་པ་ལས། དེའི་ཚེ་འཇམ་དཔལ་གྱི་སྤྲུལ་པ་བྱིས་པ་མཐོང་བས། འཇམ་དཔལ་ལ་བསྐོར་བ་བྱས་ནས་དེ་ནས་ཞལ་དངོས་སུ་མཐོང་བའི་སྐལ་པ་མེད་པས་དེའི་རྒྱུད་བྱིན་གྱིས་བརླབས་པའི་མཁས་པ་ཆེན་པོ་དེས་འཆི་བ་བསླུ་བའི་ཆེད་དུ་བསྟན་པ། སློབ་མ་མཐུ་བོ་ཆེ་ཞིག་གིས་ལོགས་སུ་བསྡེབས་པའོ། །དེ་ལ་ཚིགས་བཅད་གཅིག་གིས་ཕན་ཡོན་བསྟན་ཏོ། །སྒྲུབ་པ་པོས་སེམས་བསྐྱེད། ཚོགས་གཉིས་གཞན་དང་མཐུན་པར་བསག བཞི་པའི་དང་པོ་ཏའོ། །ཨཱ་རིང་པོ་ཏའི་སྲོག་ཏུའོ། །བཅས་པ་ནི་ཟླ་ཚེས་ཐིག་ལེ་སྟེ་ཏཱྃ་ངོ༌། །སྟོང་པའི་ངང་ལས་དེའི་འོད་ཀྱིས་སྤྲོས་བསྡུས་པ་ལས་སྒྲོལ་མ་སྐུ་མདོག་དཀར་མོ་ཨུཏྤལ་རྣ་ལྟག་ཏུ་སླེབས་པ་བསྣམས་པ། སངས་རྒྱས་བྱང་སེམས་ཐམས་ཅད་ནི་གདུལ་བྱ་གང་འདོད་པའི་གཟུགས་སུ་སྟོན་པའོ། །དེའི་ཐུགས་ཀར་པད་ཟླ་ལ་ཏཱྃ། དེ་ལས་འཁོར་ལོ་རེ་མིག་བརྒྱད་ཡོད་པ་འོད་ཟེར་དཀར་པོ་ཅན་ལྟེ་བ་ལ་ཨོཾ་དང་ཧཱའི་བར་དུ་བསྲུང་བྱའི་མིང་ངོ༌། །རེ་མིག་བརྒྱད་ལ་ཡི་གེ་རེ་རེ་དགོད་པར་བལྟའོ། །ཡི་གེ་དེ་དག་ལ་དམིགས་ལ་བཟླས་པ་བྱའོ། །ཕན་ཡོན་ནི། ཚངས་དབང་ཞེས་སོགས་ཀྱིས་སོ། །དྲག་པོ་མ་ཧཱ་དེ་བ། ཚངས་དབང་ཕྱོགས་སྐྱོང་བཅུ། འདོད་ལྷ་ནི་བདུད་དགའ་རབ་དབང་ཕྱུག གྲོལ་བ་ནི་སངས་རྒྱས། སྐལ་ངན་ཀུན་གྱི་སྙིང་དུ་མི་སྡུག་པའོ ༑ ༑ སེང་གེ་སོགས་ནི་འཇིགས་པ་ཆེན་པོ་བརྒྱད་དོ། །སྟག་དང་སེང་གེ་རྒྱལ་པོ་དང༌། །བློན་པོ་མེ་ཆུ་མི་དང་མི་མ་ཡིན་པའོ། །རྐང་པ་ནི་རྐང་མགྱོགས་ལ་སོགས་པ་གྲུབ་པ་ཆེན་པོ་བརྒྱད་དོ། །ཨི་ཐི།། །། ༈ ཨོཾ་ཌྱན་ནས་བྱུང་བའི་འོད་ཟེར་ཅན་གྱི་སྒྲུབ་ཐབས་ནི། སྒྲུབ་པ་པོས་སེམས་བསྐྱེད་ལ། རང་གི་སྙིང་གར་པད་ཟླའི་སྟེང་དུ་དང་པོའི་བཅུ་གསུམ་པ་ཨོ་ཐུང་ངུ༌།

དེ་ལ་ཟླ་ཚེས་ཐིག་ལེས་བརྒྱན་པས་ཨོཾ་དེའི་འོད་ཀྱིས་རྟེན་སྤྱན་དྲངས་ལ་ཚོགས་གཉིས་བསགས་ནས། སྟོང་པའི་ངང་ལས་པད་ཉིའི་སྟེང་དུ་ཨོཾ། དེ་ལས་སྤྲོས་བསྡུས་ཐིམ་གྱུར་པ་ལས་བསྐྱེད་དེ། ཞལ་གྱི་མདོག་གཡས་སྐོར་གྱི་གོ་རིམ་གྱིས་སོ། །གཞལ་ཡས་ཁང་ནི་མཆོད་རྟེན་གྱི་བུམ་པ་ལ་མྱ་ངན་མེད་ཀྱི་ཤིང་གིས་བསྐོར་བའོ། །ཐོད་པ་ལྔས་དབུར་བརྒྱན་པ་ཀླུ་བརྒྱད་ཀྱིས་བརྒྱན་པའོ།། ལྷ་མོ་གཞན་ཕྱག་གཉིས་པ་ཞེས་པ་ནི་ཕྱག་བཅུ་གཉིས་པ་བསྒོམས་པར་མི་ནུས་ན་སྟེ་གཞུང་བཞིན་ནོ། །དེ་ལས་མུ་དྲཱ་བཅིང་བ་ནི། མཐེ་བོང་གཉིས་བསྣོལ། གུང་མོ་གཉིས་རྩེ་སྤྲད་དེ་བཀུག་པ་གཞན་ཁ་ཕྱེ་ནས་ཅུང་ཟད་བཀུག་པའོ། ། བཟླས་པ་གཞན་དང་འདྲའོ། །ཨི་ཐི།། །། ༈ རྟོག་པ་ལས་གསུངས་པའི་འོད་ཟེར་ཅན་གྱི་སྒྲུབ་ཐབས་ནི། ཀླད་གྱི་དོན་ནི་བདེ་བ་ཆེན་པོའི་ཡེ་ཤེས་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང༌། ཡེ་ཤེས་དེ་དང་ལྡན་པའི་འོད་ཟེར་ཅན་བླ་མ་དེ་ལ་ཕྱག་འཚལ་ལོ་ཞེས་པའོ། །དེ་ནས་སྒྲུབ་པ་པོ་འགྲེ། ཨོཾ་ཕཊ་ཀྱི་སྔགས་བརྗོད་ཅིང་མཐེ་བོང་ནང་དུ་བཀུག་པའི་ཁུ་ཚུར་གྱིས་གནས་གསུམ་དུ་གཏུག་ཅིང་དེ་ནས་སྔགས་འདི་ལན་གསུམ་བརྗོད་ཅིང༌། བདག་དང་གནས་བསྲུང་བ་དང༌། དེ་ནས་སྙིང་གར་པད་ཉིའི་སྟེང་དུ་མཱྃ་དེའི་འོད་ཀྱིས་རྟེན་སྤྱན་དྲངས་ལ་ཚོགས་བསག་པ་ནི། བདག་ཉིད་བསྐྱེད་པ་ནི། སྟོང་པའི་ངང་ལས་པད་ཉིའི་སྟེང་དུ་མཱྃ་དེའི་འོད་ཀྱིས་ཕྱོགས་བཅུ་ནས་སྤྱན་དྲངས། ཐིམ་པ་ལས་བཅོམ་ལྡན་འདས་མ་གཞུང་བཞིན་ཕག་ཞལ་སྔོན་པོ་རྣམ་པར་སྣང་མཛད་ཀྱིས་རང་ཆས་སུ་དབུར་བརྒྱན་པའོ། །སྣ་ཚོགས་རཏྣས་དབུར་བརྒྱན་པ། གདན་ཡྃ་ལས་རླུང་གི་དཀྱིལ་འཁོར་དེའི་སྟེང་ན་ཧྃ་ལས་གཟའ་རཱ་ཧུ་ལ་སྟོད་ཁོག་ལས་མེད་པ་ཉི་མ་དང་ཟླ་བ་བཟུང་བ། དེའི་སྟེང་ན་ཕག་པ་བདུན་གྱིས་དྲངས་པའི་ཤིང་རྟའི་སྟེང་ན་ ¡Ã ལྷ་མོ་བཞིས་བསྐོར་ནས་ ( ¡¶ ཞ ¡· - ལྷ་མོ་བཞིས་བསྐོར་ནས་ ) བཞུགས་པའོ།

།དེ་ལྟར་གཙོ་འཁོར་ལྔའོ། ། ¡Ã དེ་ལྟར་བསམས་ནས་མཆོད་ ( ¡¶ ཞ ¡· དེས་གསོལ་བ་གདབ་ ) པ་ཞེས་པས་བདུན་དག་གོ །ཚོགས་བསགས་ནས་བདག་ཉིད་བསྐྱེད་པ་ནི། སྟོང་པའི་ངང་ལས་པད་ཉིའི་སྟེང་དུ་ ¡Ã ཨོཾ་དེའི་འོད་ཀྱིས་ཕྱོགས་བཅུ་ནས་སྤྱན་དྲངས་ལ། དེ་ལ་ཐིམ་པ་ལས་རྣམ་སྣང་དུ་བསྐྱེད་དོ ༑ ༑ དེའི་ཐུགས་ཀར་ཟླ་སྟེང་དུ་ ( ¡¶ ཞ ¡· - ཨོཾ་དེའི་་་་་་་སྟེང་དུ་ ) མཱྃ་ལ་ཡི་གེ་ཉི་ཤུ་ལྔས་བསྐོར་བའོ། །དེ་གྱུར་པ་ལས་མྱ་ངན་མེད་ཀྱི་ཤིང་གི་ཡལ་ག་ལ་ཟླ་བ་ལ་མཱྃ་གྱིས་མཚན་པ། དེ་གྱུར་པ་ལས་བདག་ཉིད་འོད་ཟེར་ཅན་དུ་སྐད་ཅིག་གིས་བསམ་མོ།། དེ་ནས་གཞུང་ནས་འབྱུང་བའི་སྔགས་ཀྱིས་དེའི་ཤར་དུ་ལྷ་མོ་བེ་ཏཱ་ལཱི། འོག་མ་གསུམ་ཡང་རང་རང་གི་སྔགས་ཀྱིས་གོང་ལྟར་བསྐྱེད་དོ། །དེ་དག་བསྒོམས་པས་སྐྱོ་ན། ལྷ་ལ་དམིགས་ལ་བཟླས་པ་བྱའོ། །ལྡང་བ་ན་ཡི་གེ་བརྒྱ་པ་ལ་སོགས་པ་བྱའོ ༑ ༑ ཨི་ཐི།། །། ༈ རྟོག་པ་ལས་གསུངས་པའི་ཆོ་གའི་འོད་ཟེར་ཅན་གྱི་སྒྲུབ་ཐབས་ལ། སྒྲུབ་པ་པོ་འགྲེ། སྙིང་གར་པད་ཟླ་ལ་མཱྃ་དཀར་པོ་དེའི་འོད་ཀྱིས་རྟེན་སྤྱན་དྲངས་ལ་ཚོགས་གཉིས་བསག་པར་བྱའོ། །དེ་ནས་སྟོང་པའི་ངང་ལས་པད་ཟླའི་སྟེང་དུ་མཱྃ། དེ་ལས་འོད་སྤྲོས་བསྡུས་པ་ལས་བསྐྱེད་དེ། ཞལ་དབུས་མ་དཀར་མོ་དབུ་ལ་རཏྣའི་དབུ་རྒྱན་རྩེ་གསུམ་ཡོད་པ། གཞལ་ཡས་ཁང་མཆོད་རྟེན་གྱི་བུམ་པ་གདན་ཕག་གིས་འདྲེན་པའི་ཤིང་རྟའི་སྟེང་ན་བདུད་བཞིའི་ཁ་དོག་དང་རྟགས་ཀྱི་བདུད་ཤེས་པར་བྱའོ། །འཁོར་གསུམ་ཡང་གཙོ་བོ་དང་དུས་མཉམ་དུ་རྫོགས་པའོ། །དབུས་ན་གནས་པ་ནི་མདུན་ན་ཡོད་པར་རོ། །རཏྣའི་རྒྱན་ཅན་གཡས་གཡོན་གྱི་ཕྱག་བཞི་ན་གཡས་དང་པོ་མདའ། གཞན་གཞུའོ། །འོག་མ་གཉིས་གཡས་རྡོ་རྗེ། གཡོན་མྱ་ངན་མེད་པའི་ཤིང་གི་ཡལ་གའོ། །གདན་གྱི་འོག་ན་གཟའ་དགུ་དང་ཆུ་སྲིན་དང་ནད་བཞི་བརྒྱ་རྩ་བཞི་ཡང་མིའི་གཟུགས་སུ་འོག་ཏུ་བཏིང་བའོ། །དབང་བསྐུར་དང་ཙཀྲ་ལྟ་བུ་བཟླས་པ་གཞན་དང་འདྲ་བར་བྱའོ

༑༑ དེ་དག་མཐའ་གསུམ་གྱི་ཞེས་པ་འཁོར་གསུམ་དག་པས་ཟིན་པའོ། །རྣལ་འབྱོར་པས་ཟས་ཀྱི་སྟེང་དུ་མཱྃ་བསམ། ཡི་གེ་གསུམ་གྱིས་བྱིན་གྱིས་བརླབས་ལ་ལོངས་སྤྱོད་དོ།། །། ༈ མྱ་ངན་མེད་པའི་ཤིང་གི་འོད་ཟེར་ཅན་ནི། སྒྲུབ་པ་པོ་ལ་སོགས་པ་འགྲེ། སྙིང་གའི་ས་བོན་གྱི་འོད་ཀྱིས་རྟེན་སྤྱན་དྲངས་ལ་ཚོགས་གཉིས་བསག་གོ །སྟོང་པའི་ངང་ལས་པད་ཟླའི་སྟེང་དུ་མཱྃ་སེར་པོ་གྱུར་པ་ལས་མྱ་ངན་མེད་ཀྱི་ཡལ་ག་མཱྃ་གྱིས་མཚན་པའོ། །དེ་ལས་འོད་སྤྲོས་བསྡུས་པ་ལས་བཅོམ་ལྡན་འདས་མ་བསྐྱེད་དོ། །རིགས་བདག་རང་ཆས་སུའོ། །ཕག་སྟེང་ན་བཞེངས་ནས་བགྱིང་བག་ཏུ་བཞུགས་པའོ། །དེ་ནས་ཐུགས་ཀའི་མཱྃ་ལས་ཕག་པའི་རྣམ་པ་ཅན་གྱི་འོད་འཕྲོས་ཏེ་གདུག་པ་ཅན་གྱི་སེམས་ཅན་བརླག་པར་བྱས་ནས། དེ་ལས་གཞན་པའི་སེམས་ཅན་གྱི་དོན་བྱས་ཏེ་ཚུར་འདུས་ནས་ཕག་པའི་གཟུགས་གཉིས་པས་བསྐོར་ནས་ཡོད་པས་སོ། །བཟླས་པ་གཞན་དང་འདྲའོ། །ལྡང་བ་ན་ཡི་གེ་བརྒྱ་པ་བརྗོད་པ་ལ་སོགས་པ་བྱའོ། །ཨི་ཐྀ།། །། ༈ ཨཽ་ཌྱན་གྱི་འོད་ཟེར་ཅན་གྱི་སྒྲུབ་པ་པོ་འགྲེ། སྙིང་གར་པད་ཉིའི་སྟེང་དུ་མཱྃ་དེའི་འོད་ཀྱིས་རྟེན་སྤྱན་དྲངས་ཏེ་ཚོགས་གཉིས་བསག་གོ།དེ་ནས་སྟོང་པའི་ངང་ལས་པད་ཉིའི་སྟེང་དུ་མཱྃ། དེའི་འོད་ཀྱིས་སངས་རྒྱས་སྤྱན་དྲངས་ཐིམ ༑ གྱུར་པ་ལས་བཅོམ་ལྡན་འདས་མ་སྟེ། ཕྱག་མཚན་ཁ་ཊཱཾ་ག གྲུ་མོ་ན་ཐོད་པ་དང་ཌ་མ་རུ། མགོ་ལྔ་བཅུས་སྐུ་ལ་དོ་ཤལ་ཅན། གདན་རཏྣས་སྤྲས་པའི་ཤིང་རྟའི་འོག་ན་ཕག་པ་བདུན་མནན་པ་སྟེ། འགྲོ་བ་ཕག་པས་འགྲོ་ལ་དེས་བཏེགས་པས་ཤིང་རྟ་འགྲོ་བའོ། །ཤིང་རྟའི་སྟེང་གི་རྩེ་མོ་མདུན་ན་ཡོད་པར་བལྟའོ། །གཙོ་མོ་དེའི་སྐུ་ལས་སངས་རྒྱས་ལྔ་འཕྲོ་བ་ནི་སྤྱི་བོ་ནས་རྣམ་སྣང་གཡས་ནས་མི་བསྐྱོད་པ་དང་རིན་འབྱུང༌། གཡོན་ནས་སྣང་མཐའ་དང་དོན་གྲུབ་བོ། །མཱྃ་གྱི་འོད་ཀྱིས་ཡེ་ཤེས་པ་སྤྱན་དྲངས་ལ་ཡི་གེ་བཞིས་བསྟིམ་མོ། །དབང་བསྐུར་རྒྱས་གདབ་བོ། །བསྒོམས་པས་སྐྱོ་ན་བཟླས་པ་ཙ་ཀྲ་ལྟ་བུ་བྱའོ།

།ཨི་ཐྀ།། །། ༈ ཡང་ཨཽ་ཌྱན་གྱི་རིམ་པའི་འོད་ཟེར་ཅན་ཏེ་སྒྲུབ་པ་པོ་འགྲེ། སྙིང་གར་པད་ཉིའི་སྟེང་དུ་ཧཱུྃ། དེའི་འོད་ཀྱིས་རྟེན་སྤྱན་དྲངས་ཏེ་ཚོགས་གཉིས་བསག་གོ །དེ་ནས་སྟོང་པའི་ངང་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེ་གྱུར་པ་ལས་རྡོ་རྗེའི་ར་གུར་གྱི་བསྲུང་བ་བྱའོ། །དེའི་ནང་དུ་ ( ¡¶ ཞ ¡· + གཞལ་ཡས་ཁང་གྲུ་བཞི་ ) ཆོས་འབྱུང་ཕྱི་དཀར་ལ་ནང་དམར་བ། དེའི་དབུས་སུ་པད་ཉི་ལ་གནས་པའི་རྡོ་རྗེ་རྩེ་ལྔ་པ་ལྟེ་བར་ཧཱུྃ་གིས་མཚན་པ། དེ་ལས་སྤྲོས་བསྡུས་བསྐུལ་སྦྱང་བྱས་པ་ལས་བཅོམ་ལྡན་འདས་མ་བསྐྱེད་དོ། །གདན་དུ་ཁྱབ་འཇུག་ལ་སོགས་པ་རྟགས་ཀྱི་བདུད་བཞི་བཏིངས་པའོ། །ཞལ་དྲུག་པོ་རེ་རེ་ལ་སྤྱན་གསུམ་གསུམ་པ་མི་མགོ་ལྔ་བཅུའི་དོ་ཤལ་ཏེ་སྐམ་རློན་གྱི་ངེས་པ་མི་གསུང༌། རྣམ་སྣང་གི་དབུ་རྒྱན་རང་ཆས་སུ་བསམ། དབང་བསྐུར་བས་སོ་ ¡Ã སྙམ་པའི་ ( ¡¶ ཞ ¡· - སྙམ་པའི་ ) རྣམ་རྟོག་ ( ¡¶ ཞ ¡· དག་ ) གི་དམ་ཚིག་སེམས་དཔའི་རྣམ་གཞག་མ་རྫོགས་པར་གཞུང་དུ་འདི་འབྱུང་བས་རང་ཆས་སུ་རྟོགས་སོ། །དེ་ལྟ་མིན་ན་དམ་ཚིག་པའི་རྣམ་ ¡Ã གཞག་རྫོགས་པའི་རྗེས་སུ་ ( ¡¶ ཞ ¡· དག་ ) སྟོན་པར་རིགས་སོ། །འཁོར་ནི་ཌཱ་ཀི་མ་ལ་སོགས་པ་ཕཻིཾ་གྱི་སྒྲ་སྒྲོགས་པའི་དུར་ཁྲོད་བརྒྱད་དོ། །དེ་ནས་གནས་གསུམ་དུ་པད་ཟླ་ལ་ཨོཾ་ཨཱཿཧཱུྃ་བསམ། མིག་དང་རྐང་ལག་ལ་སོགས་པ་ཐམས་ཅད་ལ་ཕཊ་བསམ ༑ ལྟེ་བར་སྣ་ཚོགས་པདྨའི་སྟེང་དུ། རྃ་ལས་ཉི་མ་ཁ་སྦྱོར་གྱི་ནང་དུ་ཧཱུྃ་གི་རྣམ་པ་ནཱ་དའི་རང་བཞིན་འོད་ཁ་དོག་སྣ་ཚོགས་འཕྲོ་བར་བསམ་མོ། །ཡང་ན་ཡེ་ཤེས་སེམས་དཔའོ། །སྐྱོ་ན་བཟླས་པ་གཞན་དང་འདྲ། ཐུན་མཚམས་ཀྱི་གཏོར་མ་ནི་ནངས་པར་བཤམས་ལ། དེའི་ནང་དུ་ཧྲཱིཿབསམ་ལ་ཨོཾ་ཨཱཿཧཱུྃ་གིས་ཅི་ནུས་སུ་བྱིན་གྱིས་བརླབས་ལ། ཧྲཱིཿཡང་ཞུ་བས་བདུད་རྩིར་བསམས་ཏེ་སྔགས་ལན་གསུམ་གྱིས་དབུལ་ལོ། །ཟས་ཟ་བའི་དུས་སུ་ཟས་ཀྱི་སྟེང་དུ་ཧྲཱིཿའམ་ཧཱུྃ་བསམ། ངག་ཏུ་བསམས་པའི་སྔགས་ལན་བདུན་བརྗོད་པས་ཡི་གེ་བདུད་རྩིར་གྱུར་པ་ལྷ་མཆོད་པའི་བསམ་པས་

( ¡¶ ཞ ¡· + ལོངས་སྤྱོད་པར་བྱ་ ) བཟའོ་རྫོགས་སོ།། །། ༈ ཙུནྡའི་སྒྲུབ་ཐབས་ལ། ཀླད་ཀྱི་དོན་ལ་ལྷ་མོ་ཙུནྡ་དེ་ཕྱོགས་སྐྱོང་ཐམས་ཅད་ཀྱི་བདག་པོར་གྱུར་པའམ། ཡང་ན་དུས་གསུམ་གྱི་སངས་རྒྱས་ཐམས་ཅད་ཀྱི་རང་བཞིན་ནོ། །སྒྲུབ་པ་པོ་འགྲེ། སྙིང་གར་པད་ཉིའི་སྟེང་དུ་ཙུྃ། དེའི་འོད་ཀྱིས་ ¡Ã རྟེན་སྤྱན་དྲངས་ཏེ་ ( ¡¶ ཞ ¡· - རྟེན་སྤྱན་དྲངས་ཏེ་ ) ཚོགས་གཉིས་བསག སྟོང་པའི་ས་བོན་སྒྱུ་མ་ལྟ་བུ་ཞེས་པས་ཙུྃ་ཡང་རང་བཞིན་མེད་པར་རོ། །དེ་ནས་སྟོང་པའི་ངང་ལས་པད་ཟླའི་སྟེང་དུ་སྡེ་ཚན་གསུམ་པའི་དང་པོ་ཙ། སྡེ་ཚན་དང་པོའི་ལྔ་པ་ཨུ། ཨ་སྲོག་ཏུ་ཞབས་ཀྱུ་བྱིན་པས་ཙུ། ཟླ་ཚེས་ཐིག་ལེས་བརྒྱན་པས་ཙུྃ ༑ དེ་ལས་སྤྲོས་བསྡུས་ཐིམ་གྱུར་པ་ལས་སྒྲོལ་མ་བསྐྱེད་དོ། །ཕྱག་འོག་མ་གཉིས་ཀྱིས་ལྷུང་བཟེད་བསྣམས་པའོ། །དེ་ནས་མུ་དྲཱ་བཅིངས་ཏེ་སྙིང་པོའི་སྔགས་བཟླས་ཤིང་གནས་བཞིར་གཏུག་གོ །བསྒོམས་པས་སྐྱོ་ན་བཟླས་པ་ཕྱག་རྒྱ་བཅིང་བ་འདྲ་བར་བྱའོ། །ཡིད་ཆེས་པས་ནི་དངོས་གྲུབ་མྱུར་བ་ཡིན་ཏེ། རྒན་མོའི་སྔགས་ནོར་ཏེ། བྷ་ལེ་བྷུ་ལེ་བཟླས་ནས་རྡོ་ཁར་བཅུག་པས་འོ་མར་སོང་བའི་ལོ་རྒྱུས་གསུང༌། འདིའི་རིགས་བདག་མི་གསུང༌། ཨི་ཐྀ།། །། ༈ དཔལ་གནོད་གནས་ཀྱི་སྒྲུབ་ཐབས་ལ། འདི་གནོད་གནས་ཀྱི་རིགས་སུ་སྐྱེས་པས་གནོད་གནས་ཞེས་བྱའོ། ། དེ་ས་བཅུའི་བྱང་སེམས། བཅོམ་ལྡན་འདས་བྱ་རྒོད་ཕུང་པོའི་རི་ལ་བཞུགས་པ་ལ་བདུད་ཀྱིས་རི་བསྙིལ་བས། གང་བ་བཟང་པོ་དང་གནོད་གནས་ ¡Ã གཉིས་ཀྱིས་ ( ¡¶ ཞ ¡· - གཉིས་ཀྱིས་ ) སྐུ་གཡོགས་པས། གང་བ་བཟང་པོ་ལ་རྡོ་ལེབ་ཕོག་པས་ཤི་སྟེ། གནོད་གནས་ཀྱི་དབུ་ལ་ཡང་རྡོ་ཡར་གཅིག་ཕོག་པས་སྣད་དེ། བཅོམ་ལྡན་འདས་ཀྱིས་ངའི་བསྟན་པ་ལ་ཞུགས་པ་རྣམས་ཁྱོད་ལ་རྨ་འཁྲུད་པར་ ( ¡¶ ཞ ¡· + བྱས་པ་ ) བྱེད་པའི་ཆུ་སྦྱིན་དུ་གཞུག་གི ཁྱོད་ཀྱིས་ཀྱང་དེ་དག་ལ་ནོར་གྱིས་ཕན་ཐོགས་པར་གྱིས་ཤིག ཅེས་གསུངས་པས་བཀའ་དང་ལུང་བསྲུང་བ་དང་ནོར་འདོད་པ་རྣམས་མི་བྱར་མི་རུང་ངོ་

༑ ༑ སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླ་ལ་ཇྃ་དེའི་འོད་ཀྱིས་རྟེན་སྤྱན་དྲངས་ལ་ཚོགས་གཉིས་བསག་གོ །དེ་ནས་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་གསུམ་པའི་གཉིས་པ་ཛ། དེ་ལ་ཐིག་ལེ་ཡོད་པ་ནི་སྟོང་པའི་ལྷས་མནན་ ¡Ã པའི་ ( ¡¶ ཞ ¡· པའོ། ། ) ཟླ་ཕྱེད་དང་བཅས་པ་སྟེ་ཛྃ་ངོ༌། །དེའི་འོད་ཀྱིས་དཔལ་ ( ¡¶ ཞ ¡· ཧྲཱི་ ) གནོད་གནས་སྤྱན་དྲངས་ཏེ་དེ་ཉིད་ལ་ཐིམ་པ་དེ་གྱུར་པ་ལས་དཔལ་གནོད་གནས་སེར་པོ་ཕྱག་གཡས་ཁྲུ་གང་བའི་ཤིང་ཐོག་སེར་པོ་བསྣམས་པ ༑ བཱི་ཛ་པཱུ་ར་ཀཾ་ངོ༌། ཆུ་སྟེར་བ་ནི་ཤིང་ཐོག་དེའི་ནང་ནས་བདུད་རྩི་འབབ་པར་བསམ་མོ། །རིན་ཆེན་འབྱུང་གནས་ཀྱིས་གཙོ་བྱས་པའི་རིགས་ལྔས་དབུར་བརྒྱན་ནོ ༑ ༑ བུམ་པ་གཉིས་ན་དུང་གཡས་སུ་འཁྱིལ་བ་དང་རཏྣ་པདྨ་རཱ་ག་བཅུག་པའི་གཏེར་ཆེན་པོ་ཞབས་ཀྱིས་མནན་པ། ཨུཏྤ་ལ་སྔོན་པོའི་དོ་ཤལ་ཅན། རཏྣ་དུ་མས་བརྒྱན་པ། བག་ཙམ་གཡས་བསྐུམ་གཡོན་བརྐྱང་ངོ༌། །རང་གི་སྐྱེས་པའི་ཁྱིམ་མམ་རང་འདུག་པའི་ཁྱིམ་དུ་རནྟའི་ཆར་བབ་པར་བསམ་མོ། །མན་ངག་ཉིད་ཡིན་ཏེ་འདུག་ས་བཙན་པར་བྱས་ན་བདེ་གསུང༌། བསྒོམས་པས་སྐྱོ་ན། ཕྱག་རྒྱ་བཅིངས་ལ་སྔགས་བཟླས་ཏེ་གཞན་དང་མཐུན་ནོ། །ལྡང་བ་ན་ཡི་གེ་བརྒྱ་པ་བརྗོད་པ་ལ་སོགས་པ་བྱའོ། །འདི་ལ་ཆུ་སྦྱིན་པའི་ཐབས་ནི་སེམས་བསྐྱེད་ལ། སྐད་ཅིག་གིས་བསམ་པའམ། སྤྲོ་བསྡུ་སྔར་བཞིན་ཛྃ་ལྷར་བསྐྱེད་ལ། མདུན་གྱི་རྫིང་བུའི་ནང་དུ་སྐད་ཅིག་གིས་ཛྃ་ལྷར་བསྐྱེད་ལ། རང་གི་ས་བོན་གྱི་འོད་ཀྱིས་ཡེ་ཤེས་པ་སྤྱན་དྲངས་བསྟིམ་ལ། གཡོན་པས་ཕྲེང་བ་བགྲང་ཞིང་གཡས་པས་ཤིང་གཅིག་ནས་བདུད་རྩི་འབབ་པར་བསམ་ཞིང༌། ཆུ་ཁྱོར་བ་བརྒྱ་རྩ་བརྒྱད་དབུལ་ལོ ༑ ༑ དེ་ནས་ཕྱག་རྒྱ་ཆེན་པོའི་དངོས་གྲུབ་སྩོལ་ཅིག་དང༌། དབུལ་བའི་སྡུག་བསྔལ་ཞི་བར་མཛོད་ཅིག་ཅེས་པའི་གསོལ་བ་གདབ། བསྟོད་པ་བྱ། ཡེ་ཤེས་པ་བཛྲ་མུཿས་གཤེགས། དམ་ཚིག་པ་རང་ལ་བསྡུའོ། །ལུགས་སྐུ་ཡོད་ན་དམ་ཚིག་པ་མི་དགོས།

དེ་རང་ལ་ཡེ་ཤེས་པ་བསྟིམ། མ་བསྟིམ་ཀྱང་ཆོག་གསུང༌། ཨི་ཐི།། ༈ ནོར་རྒྱུན་མའི་སྒྲུབ་ཐབས། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་བྃ། དེའི་འོད་ཀྱིས་ ¡Ã རྟེན་སྤྱན་དྲངས་ཏེ་ ( ¡¶ ཞ ¡· - རྟེན་སྤྱན་དྲངས་ཏེ་ ) ཚོགས་གཉིས་བསག་གོ །སྟོང་པའི་ངང་ལས་པད་ཟླའི་སྟེང་དུ་སྡེ་ཚན་གསུམ་པའི་དྲུག་པ་ལ་ཟླ་ཕྱེད་ཐིག་ལེས་བརྒྱན་པ་བྃ། དེ་ལས་འོད་སྤྲོས་བསྡུས་བྃ་ལ་ཐིམ་པར་གྱུར་པ་ལས་ལྷ་མོར་བསྐྱེད་དོ། །ངྷ་དང་བཻའི་བཞེད་པ་ལ་ཡང་ཤེས་པར་བྱའོ། །བཟླས་པ་ཡང་གཞན་དང་མཐུན་ནོ། །ཨི་ཐྀ།། །། ༈ ཨུ་ཙུཥྨ་ཛམྦྷ་ལའི་སྒྲུབ་ཐབས་ ཛམྦྷ་ལ་ལ་ཆུ་སྟེར་བ་ནི། དབུལ་པོའི་དོན་དུ་འཕགས་པ་བྱུང་བས་དབུལ་པོ་ལ་ཆུ་མིན་པ་མེད་པས་དེས་འཕགས་པ་ཆུས་མཉེས་སོ། །གཞན་དབུའི་རྨ་ལ་ལྡུགས་ཟེར་བ་དང་ནོར་བུ་མེ་ཡོད་ཟེར་བ་ལ་སོགས་པ་ནི་གྱི་ནའོ་གསུང༌། ལ། ཚོགས་གཉིས་གཞན་དང་མཐུན་པར་བསགས་ལ། དེ་ནས་ལུས་སྒྱུ་མ་ཙམ་གྱི་སྙིང་གར་པད་ཉི་ལ་ཧཱུྃ། དེ་ལས་རྡོ་རྗེ་རྩེ་དགུ་པའི་རིམ་པ་ལས་བསྐྱེད་དོ། །ཡང་ན་ཚོགས་བསག་མི་དགོས་སོ། །སྒྲུབ་པ་པོས་སེམས་བསྐྱེད་དེ། ངག་ཏུ་ཨོཾ་ཨཱཿཧཱུྃ། ཞེས་པས་ནམ་མཁའ་ལ་གནས་པ་སྐད་ཅིག་གིས་བཀུག་ལ་རང་ལ་གཞུག་གོ །དེ་ནས་སྙིང་གར་པད་ཟླའི་སྟེང་དུ་ཧཱུྃ་དམར་པོ་ལས་རྡོ་རྗེ་རྩེ་དགུ་པ་ལྟེ་བ་ལ་དབང་པོ་ལྟ་བུའི་ཧཱུྃ་བལྟས་ཏེ་དེ་ནི་ཤིང་ཐོག་གི་མིང་ངོ༌། །ཧཱུྃ་དེ་ལས་འོད་ཀྱི་ཚུལ་དུ་ཛམྦྷ་ལ་ནམ་མཁའ་ལ་སྤྲོས་ལ་ངག་ཏུ་ཨོཾ་ཨཱཿཞེས་པས་ནམ་མཁའ་ལས་ཕབ་སྟེ། ལུས་ཀུན་གྱུར་པ་ལས་ཨུ་ཙུཥྨ་མིའུ་ཐུང་འདྲ་བ་བསྐྱེད་དོ། །རིན་འབྱུང་གིས་རང་ཆས་སུ་དབུར་བརྒྱན་པ། ཀླུ་ཆེན་པོ་བརྒྱད་ནི། ཀླུ་རིགས་བཞི་ལས་གཉིས་གཉིས་སོ། ། ལྷག་མ་ཅན་གྱིས་ནི་སེ་རལ་ཁར་རོ། །འོག་ཏུ་ནོར་སྦྱིན་སེར་པོ་འགྱེལ་བ་མགོ་གཡས་སུ་བསྟན་པ། ཁ་ནས་རཏྣའི་སྙེ་མ་སྐྱུགས་པ་ཞབས་ཀྱིས་མནན་པའོ། ། སྒྲུབ་ཅིང་བསྒོམ་པ་དེ་ལྟར་རོ།

།དེ་ནས་ཆུ་སྦྱིན་པ་ནི་ཐོད་པ་མི་དམིགས་པར་བྱས་ལ་ཨུ་ཙུཥྨ་ཕྱག་གཡས་པར་ཨོཾ་ལས་གྲུ་གསུམ་པ་ཞིག་བསམ་སྟེ། དེ་ལ་ས་ག་ཏ་ ( ¡¶ ཞ ¡· + ར་ ) ཞེས་བྱ་བའི་གྲུ་གསུམ་ནང་དུ་བྷཱུྃ་ལས་བུམ་པ་བཟང་པོ་བདུད་རྩི་འབོ་བཞིན་པ་ཞིག་བསམ་མོ། །ཡི་གེ་དགོད་པ་ནི་ལག་པའི་དབུས་སུ་བུམ་པའི་རྩར་ཛྃ། སྭཱ་དང་ཧཱ་གཉིས་ལག་པའི་ཟུར་གཉིས་ལ། དེ་ནས་ཨིནྡྲ་ནིའི་སྔགས་རེ་བརྗོད་པས་ཁ་བསྔགས་ཏེ། ཁར་ཆུ་ཁྱོར་གང་བླུགས་ཏེ། དེ་ནས་ཡང་ཁ་ནས་ཁྱོར་བར་བླུགས་ཏེ། ཨོཾ་ སྭཱ་ཧཱ། ཞེས་བརྗོད་པས་ཛམྦྷ་ལའི་ཞལ་དུ་བརྒྱ་རྩ་བརྒྱད་དབུལ་ལོ། །དེ་ཡང་ཛམྦྷ་ལའི་ལུགས་སྐུ་ནག་པོ་མདུན་དུ་བཞུགས་པ་ལ་ཡེ་ཤེས་པ་བསྟིམ་ལ་བྱའོ། །སྐུ་མེད་ན་གོང་ལྟར་རོ། ཁ་ཅིག་ན་རེ། གཡས་ཨོཾ་ལས་གྲུ་གསུམ་ ( ¡¶ ཞ ¡· + བསམ་ ) པ་ནི་ནོར་སྦྱིན་གྱི་ལག་པ་ཡིན་ཟེར་ཏེ། ཨུ་ཙུཥྨ་བདེའོ། །སེམས་ཅན་གྱི་དབུལ་བའི་སྡུག་བསྔལ་ཞི་བར་བྱ་བའི་དོན་དུ་དེ་བསྒོམས་ན་མྱུར་དུ་དེ་འདྲ་བའི་ནོར་འོང་བར་འགྱུར་རོ། །བཟླས་པ་བྱ་ལུགས་མི་གསུང༌། ཨི་ཐི།། །། ༈ ཁྲོ་གཉེར་ཅན་གྱི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ ༑ སྙིང་གར་པད་ཟླའི་སྟེང་དུ་བྷྲཱྀ་ྂདེའི་འོད་ཀྱིས་ ¡Ã རྟེན་སྤྱན་དྲངས་ཏེ་ ( ¡¶ ཞ ¡· - རྟེན་སྤྱན་དྲངས་ཏེ་ ) ཚོགས་གཉིས་བསགས་པར་བྱའོ། །དེ་ནས་ལུས་སྒྱུ་མ་ཙམ་གྱི་སྙིང་གར་པད་ཟླའི་སྟེང་དུ་དྲུག་པའི་བཞི་པ་བྷ། སྡེ་ཚན་དང་པོའི་བརྒྱད་པར་རཱྀ་རིང་པོ་སྟེ་དེ་ལ་སྟོང་པའི་ལྷ་དང་ཟླ་ཕྱེད་ཀྱིས་བརྒྱན་པ། བྷྲཱྀུ་ྂབསྟས་ ༼ བརྟས ༽ ལ། འོད་ཀྱིས་སངས་རྒྱས་སྤྱན་དྲངས་ཐིམ། གྱུར་པ་ལས་བཅོམ་ལྡན་འདས་མ་བསྐྱེད་ད ༑ ༑ ངྷ་དང་བཻའི་བཞེད་པ་ཡང་ཤེས་པར་བྱའོ། །དེ་ནས་ཕྱག་རྒྱ་བཅིངས་ལ་བཟླས་པ་ནི་གཞན་དང་འདྲའོ། །ཨི་ཐྀ།། །། ༈ བྱམས་པའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་མཻ།ཾ དེའི་འོད་ཀྱིས་ཚོགས་གཉིས་བསགས། སྟོང་པའི་ངང་ལས་པད་ཉིའི་སྟེང་དུ་མཻཾ་སྤྲོས་བསྡུས་པ་ལས་བསྐྱེད་དེ།

ཞལ་གསུམ་ཆར་སེར་པོ། ཕྱག་དང་པཽ་གཉིས་མཐེབ་མཛུབ་སྤྲད་ནས་བརྩེགས་པ། ཀླུ་ཤིང་རྩ་བ་སྔོན་པོ། མེ་ཏོག་སེར་པོ། དེ་ནས་སྐུ་ལས་སངས་རྒྱས་མང་པོ་སྤྲོས་ཤིང་སེམས་ཅན་གྱི་དོན་མཛད་ནས་ཚུར་སྡུད་པའོ། །བྱང་སེམས་བྱམས་པ་དེ་ཡང་འོད་ཟེར་འབར་བ་ཟླ་བའི་དཀྱིལ་འཁོར་ཞེས་པ་རྒྱབ་ཡོལ་ཅན། དེ་ནས་བསྒོམས་པས་སྐྱོ་ན ༑ བཟླས་པ་བྱ་སྟེ། ཕྱག་རྒྱ་ལག་པ་གཉིས་ཁུར་ཚུར་སོ་སོར་བཅིངས་ཏེ་སྡིགས་མཛུབ་རྩེ་མོ་མཐེབ་སྙིང་ཁར་བཞག་སྟེ་མེ་ཏོག་འབྱེད་པའི་ཚུལ་དུ་བྱས་ཏེ་སྡིགས་མཛུབ་ཀྱིས་མཐེ་བོང་དཀྱིལ་ནས་འཐོར་བའི་ཚུལ་དུ་བྱེད་པའོ། །བཟླས་པ་འདྲ། ཨི་ཐྀ།། །། ༈ ཤེར་ཕྱིན་མའི་སྒྲུབ་ཐབས་ལ། མཆོད་བརྗོད་ནི་སླའོ། །སྒྲུབ་པ་པོས་སེམས་བསྐྱེད་ལ། སྐད་ཅིག་གིས་སྐུ་བསྐྱེད་རྫོགས་གཉིས་མི་དགོས་སོ། ། སྙིང་གར་པད་ཟླའི་སྟེང་དུ་ཨོཾ་དེའི་འོད་ཀྱིས་སྤྱན་དྲངས་ཐིམ་པར་གྱུར་པ་ལས་བཅོམ་ལྡན་འདས་མ་བསྐྱེད་དོ། །དབུ་སྐྲ་ཐབས་གཉིས་ལི་བས་ཕྱེད་ཕྱེད་འཁྱིལ་བའོ ༑ ༑ དེའི་ལྟེ་བར་པད་ཟླའི་སྟེང་དུ་ཨོཾ་དེ་ལ་དམ་ཚིག་པ་ཅི་འདྲ་བའི་ཡེ་ཤེས་པའོ ༑ ༑ ཡང་ན་ཡེ་ཤེས་པ་བསྒོམ་པར་བྱ་ཞེས་པ་ནི་ལྟེ་བར་བསྒོམས་ལ་དེའི་ཐུགས་ཀར་པད་ཟླ་ལ་དེ་འདྲ་བ་ཅིག་བསྒོམ་པར་འདོད་པའོ། །ཕན་ཡོན་བསྟན་པ་ནི་སླའོ། །ངྷ་བཻའི་བཞེད་པ་ཡང་ཤེས་པར་བྱའོ། །སྐྱོ་ན་བཟླས་པ་ནི་སྙིང་གའི་ཨོཾ་ལས་ཁ་ནས་ལྟེ་བར་འཁོར་བའོ། །སྔགས་པས་དུམ་བུ་དང་པོ་བཟླས་པས་ཆོས་ཀྱི་དོན་ཤེས་པར་འགྱུར་རོ། །གཉིས་པས་ཚིག་འཛིན་པར་རོ། །གསུམ་པས་འཕྲལ་གྱྀ་བྱ་བ་ཤེས་པར་རོ། །རང་སྐྱུར་ལ་སྒྲུབ་ན་གཡོག་པོ་ལ་ནང་པར་བྱ་སྐད་མི་གྲགས་པ་ཙམ་ན་བོད་མི་དགོས་པར་བསྐྱུར་ང་ལ་བྱིན་ཅིག་ཅེས་བྱས་ཏེ་དེ་འོངས་པ་དང་སྔགས་ལན་བཞི་བཏབ་ལ་བཏུང་ངོ༌། ཁྱེར་ཤོག་བྱས་པ་དང་རང་གིས་བླངས་པ་ནི་ཆོ་ག་མ་རྫོགས་པའོ། །རྡོ་རྗེ་གུར་ལས་བཏུས་པའོ། །ཨི་ཐྀ།། །། ༈ གཉིས་པ་ནི་སྒྲུབ་པ་པོས་སེམས་བསྐྱེད་ལ།

པྲྃ་གྱི་འོད་ཀྱིས་རྟེན་སྤྱན་དྲངས་ཏེ་ཚོགས་གཉིས་བསག་གོ །སྟོང་པའི་ངང་ལས་པད་ཟླ་ལ་པྲྃ། དེ་ལས་པདྨ་དེས་མཚན་པ་སྤྲོས་བསྡུས་པས་བཅོམ་ལྡན་འདས་ ¡Ã མའོ ( ¡¶ ཞ ¡· བསྐྱེད་པའོ ) ༑ ༑ སྐུ་མང་པོའི་སྤྲོས་བསྡུས་སེམས་ཅན་གྱི་དོན་བྱེད་པའོ། །དེ་ནས་སེམས་རྒོད་ན་ལོག་ནོན་ནི། སྣའི་རྩེ་མོར་པདྨ་དཀར་པོ་སྲན་མའི་ཚད་ཙམ་བྲིས་པ་ལྟ་བུ་གསལ་བར་བྱས་ལ་དེ་ལ་སྐུ་སྔར་དང་འདྲ་བ་ཡང་ཡང་དུ་ནན་ཏན་གྱིས་བལྟའོ། ། སེམས་བཟུང་བའི་ ¡Ã མན་ངག་ཀྱང་ ( ¡¶ ཞ ¡· དབུ་ཡང་ ) ཤིན་ཏུ་གལ་ཆེའོ། །སྐྱོ་ན་བཟླས་པ་ནི་ཆུང་ངུ་ལ་དམིགས་པའམ། ཡང་ན་པད་ཟླ་ལ་བཀོད་པ་ལའོ། །ཨོཾ་པྲྃ་སྭཱ་ཧཱའོ། །རྫོགས་རིམ་ནི་སྙིང་གའི་པྲྃ་ལས་འོད་འཕྲོས་པས་ལུས་འོད་ཕུང་དུའོ། ། དེའི་འོད་ཀྱིས་ཁམས་གསུམ་འོད་དུ་གསལ་བར་བྱས་ཏེ་ཁམས་གསུམ་གྱི་དངོས་པོ་ཚུར་འདུས་ཏེ་ལུས་ལ་ཐིམ། ལུས་པྲྃ་དང་པད་ཟླ་དང་ནཱ་དའི་བར་དུ་བསྡུས་ལ་མི་དམིགས་པར་སྟོང་པར་བསྒོམ་མོ། །ཨི་ཐྀ།། །། ༈ བླ་མ་རྣམས་ལ་ཕྱག་འཚལ་ལོ། །འདི་ནི་བཅོམ་ལྡན་འདས་ཀྱི་ཐུགས་ཀྱི་སྤྲུལ་པ་སྟེ་སངས་རྒྱས་བཞུགས་པའི་དུས་དགེ་སློང་བྱང་སེམས་ཤིག་རི་ཕུག་ན་སྒོམ་བྱེད་ཀྱིན་ཡོད་པས། བགེགས་རྣམས་བར་ཆད་ལ་འོངས་པས། སངས་རྒྱས་ཀྱི་ཐུགས་ཀ་ནས་ཁྲོ་བོ་འདི་སྤྲུལ་ནས་བཏང་བས། བགེགས་རྣམས་བྲེད་ནས་སངས་རྒྱས་ལ་སྐྱབས་སུ་སོང་ངོ༌། །དེར་དེ་ཉིད་མེས་མ་ཚིག་གོ །དེ་ནས་ཕྱི་རབས་ཀྱི་རྣལ་འབྱོར་པ་རྣམས་ཀྱི་བར་ཆད་སྲུངས་ཤིག་ཅེས་བཀའ་བསྒོས་པའོ། །སཾ་པུ་ཊ་ལས་རྣམ་འཕྲུལ་ལོ། །དེ་ལ་ཚིགས་བཅད་གཅིག་གིས་བསྟོད་པའི་སྒོ་ནས་མཆོད་པར་བརྗོད་ལ། ཚིག་དོན་ནི་པུས་མོ་གཡོན་པའི་ལྷ་ང་ས་ལ་བཙུགས་པ་དང་རལ་གྲི་ལ་སོགས་པ་གོ་སླའོ། །སྒྲུབ་པ་པོས་སེམས་བསྐྱེད་ལ

༑ སྙིང་གར་པད་ཉིའི་སྟེང་དུ་ཧཱུྃ་སྔཽན་པོ་དེའི་འོད་ཀྱིས་བླ་མ་ལ་སོགས་པ་སྤྱན་དྲངས་ལ་བདུན་རྣམ་དག་དང་ཚངས་པའི་གནས་བཞི་རྒྱས་པས་བསོད་ནམས་ཀྱི་ཚོགས་བསག་གོ །ཡེ་ཤེས་ཀྱི་ཚོགས་ནི་རྣམ་ཐར་སྒོ་གསུམ་སྟེ། ཆོས་ཐམས་ཅད་རང་བཞིན་གྱིས་མཚན་ཉིད་དང་བྲལ་བ་དང༌། སྐྱེ་བའི་རྒྱུ་དང་བྲལ་བ་དང༌། འབྲས་བུ་ལ་རེ་བའི་སྨོན་པ་དང་བྲལ་བའོ། །རྣམ་རྟོག་གི་རྐང་པ་ཐ་མའི་དོན་ལ་ཆོས་ཐམས་ཅད་སྟོང་པ་སྟེ། དེ་ཡང་རང་གི་ངོ་བོ་མེད་ཅིང་རྒྱུ་མེད་པ་འབྲས་བུ་ལ་དམིགས་པས་སྟོང་པར་བསྒོམས་ལ་སྭ་བྷཱ་ཝས་བརྟན་པར་བྱའོ། །དེ་ནས་སྟོང་པའི་ངང་ལས་པད་ཉིའི་སྟེང་དུ་ཧཱུྃ། དེའི་འོད་ཀྱིས་སྤྱན་དྲངས་ནས་ཧཱུྃ་ལ་ཐིམ། དེ་གྱུར་པ་ལས་བཅོམ་ལྡན་འདས་བསྐྱེད་དོ། །ཞལ་གཅིག་ཕྱག་གཉིས་པ་རཏྣ་རྩེ་གསུམ་པ་ལ་སོགས་པའི་ཅོད་པན་ཅན། ཞི་རྒྱས་ལ་སོགས་པའི་དངོས་གྲུབ་ཐམས་ཅད་སྟེར་བས་འདོད་པ་སྒྲུབ་པའོ། །ཟར་མའི་མེ་ཏོག་སྟེ་སྔཽ་ལ་སྐྱ་བའི་སྐུ་མདོག་གོ །སངས་རྒྱས་དྲི་མེད་འོད་ཟེར་ནི་སྤྲོ་བསྡུ་བྱེད་པར་རིགས་པར་བྱའོ།། རིན་པོ་ཆེའི་རྒྱན་ཅན་དབུ་ལ་ཐོད་པ་ལྔ་ནི་ཀྲི་ཡ་ལྟར་བསྒྲུབ་མི་ནུས་ན་ཁ་བསྐང་ངོ་ ༑ ༑ འགྲོ་བ་རྣམས་ཀྱི་དོན་བྱེད་པའི་རྟགས་སུ་སྟག་གི་ཤམ་ཐབས་ཅན་ནོ། ། ལྷག་མ་ཅན་མཆོད་ཕྱིར་ཐོགས་པ་དཀར་པོ་གསུམ་ཁ་བསྐང་ངོ༌། །གཡས་རལ་གྲི་འབྲེལ་བ་འཇིག་རྟེན་པའི་ལྷ་ལ་སོགས་པ་ཚར་གཅོད་པ་སྟེ་དམ་ཚིག་སེམས་དཔའ་བལྟའོ། །དེའི་ཐུགས་ཀར་པད་ཉིའི་སྟེང་དུ་ཧཱུྃ་གྱུར་པ་ལས་ཡེ་ཤེས་པ་དམ་ཚིག་པ་དང་འདྲ་བར་བལྟའོ། །དེའི་ཐུགས་ཀར་ཡང་པད་ཉིའི་སྟེང་དུ་ཧཱུྃ་ལས་རལ་གྲི་ཆང་ཟུང་ལ་པད་ཉིའི་སྟེང་དུ་ཧཱུྃ་བསམས་ཏེ་དེ་ཏིང་ངེ་འཛིན་སེམས་དཔའོ ༑ ༑ དེ་ལས་སྤྲོས་བསྡུས་སེམས་ཅན་གྱི་དོན་མི་སྐྱོའི་བར་དུ་བྱའོ། །སྐྱོ་ན་ལྷའི་རྣལ་འབྱོར་གྱིས་བསྐོར་བ་ལྟ་བུའི་བཟླས་པ་བྱའོ། །ལྡང་བ་ན་ཡི་གེ་བརྒྱ་པ་བརྗོད་པ་ལ་སོགས་པ་བྱའོ།

།དབུ་རྒྱན་དབང་བསྐུར་བ་ཡང་རང་ཆས་སོ། །ལས་ཁ་ཚར་ནི་གདོན་གྱིས་ཟིན་པའམ། ནད་ཀྱིས་ཐེབས་པ་ལ་རང་གཏུམ་པོར་བསྒོམས་ཏེ། གཏོར་མ་ཕུལ་ལ་ཡུངས་དཀར་ཧཱུྃ་དུ་བལྟས་ལ་དེ་གྱུར་པ་ལས། རྡོ་རྗེར་བསམས་ཏེ་སྔགས་བཟླས་ལ་བརྡེག་གོ །སྲིའུ་གསོ་ན་ཁམ་ཕོར་སོ་མའམ་ལོངས་མ་སྤྱད་པའི་ལྟེ་བ་ལ་མིང་དང༌། བསྲུང་ཡིག་བྲིས་ལ་མཐར་སྔགས་རྣམས་རྡོ་ཐལ་གྱིས་བྲིས་ལ་མེ་ལོང་ལ་ཁྲུས་བྱས་ཏེ་སྣམ་བུ་སར་པ་ལ་བཞག་ལ་སྐད་ཅིག་གིས་སྟོང་པར་བྱས་ལ། སྟོང་པའི་ངང་ལས་དེའི་ནང་དུ་པྃ་པད་རྃ་ཉིའི་སྟེང་དུ་ཧཱུྃ་བསྐྱེད་དེ། ཡེ་ཤེས་པ་བཅུག་ལ་དེ་དག་ཀྱང་ཁམ་ཕོར་གྱི་ཡི་གེ་ལ་ཐིམ་པར་བསམ་ལ། མཆོད་པ་དང་བསྟོད་པ་དང་གཏོར་མ་བཏང་སྟེ་གསོལ་བ་བཏབ་པ་སྒོ་ལྟག་ལ་བཏགས་པས་སྲུང་བར་བྱེད་དོ། །རང་ལྷའི་རྣལ་འབྱོར་དུ་བྱའོ། །ཚེར་མ་ལ་ནི་ཆུ་དང་རྒྱུས་པས་སོ། །གཡུལ་དུ་ཞུགས་པར་གྱུར་པ་ན་རལ་གྲི་ལ་རྒྱལ་བར་གྱུར་ཅིག་པ་དང༌། བཅས་པས་སྔགས་བཟླས་ཏེ་རལ་གྲི་གཡས་སུ་ཐོགས་ནས ༑ གཡོན་དུ་སྡིགས་མཛུབ་བྱས་ཏེ་གཡུལ་དུ་ཞུགས་ན་རྒྱལ་བར་འགྱུར་རོ། ། བྷཾ་ག་ལའི་སློབ་དཔོན་པྲ་བྷཱ་ཀ་ར་ཀཱིརྟིའི་ལུགས་ཀྱི་བཀོད་པ་ཐོབ་པས་མཛད་པ། ཨི་ཐི།། །། ༈ གཏུམ་པོའི་སྒྲུབ་ཐབས་ནི། སེམས་བསྐྱེད་ལ་ཚོགས་གཉིས་སྔར་བཞིན་ནོ། །སྟོང་པའི་ངང་ལས་པད་ཉིའི་སྟེང༌། །ཧཱུྃ་དེའི་འོད་ཀྱིས་སྤྱན་དྲངས་བསྟིམ། །དེ་གྱུར་སྡིག་འཇིགས་གཏུམ་པོའོ། །མིང་གཞན་གྱིས་ནི་མི་གཡོ་བས ༑ ༑ སྟེང་འོག་གཟིགས་པས་མི་མཉམ་སྤྱན། །རྩེ་གསུམ་རཏྣའི་དབུ་རྒྱན་ཅན ༑ ༑ ཀྲི་ཡར་མི་གནས་ཐོད་པ་ལྔ། །གཡོན་བྲང་གཡས་པའི་པུས་མོ་ཡིས། །ཉི་མའི་གདན་བཙུགས་རྒྱབ་བརྟེན་བཅས། །སྙིང་གར་ཡེ་ཤེས་སེམས་དཔའ་བལྟ།། ཏིང་འཛིན་སེམས་དཔའ་ཡང་བལྟའོ། །དབང་བསྐུར་ཆུ་ལས་མི་བསྐྱོད་རྒྱན། །སྐྱོ་ན་བསྐོར་བའི་བཟླས་པ་བྱ། །གཏུམ་ཆེན་སྒྲུབ་པའི་ཐབས་རྫོགས་སོ།། །། ༈ རྡོ་རྗེ་དབྱངས་ཅན་མའི་སྒྲུབ་ཐབས་ལ། ཀླད་གཞུང་མཇུག་གསུམ་ཡིན་ནོ།

།རྐང་པ་གཅིག་དང་གསུམ་གྱིས་ཀླད་ཀྱི་དོན་མཆོད་པར་བརྗོད་ཅིང་བཤད་པར་དམ་བཅའ་བ་བསྟན་ཏོ། །སངས་རྒྱས་ཀྱིས་གསུང་སྡེ་སྣོད་ཆོས།། ཤེས་རབ་སྟེར་བྱེད་ལྷ་མོ་ནི། །སྟོབས་དང་ཡེ་ཤེས་ཡོན་ཏན་ཅན། །ཡན་ལག་དྲུག་ཅུའི་དབྱངས་ཅན་འདུད། །ཡང་ན་སྒྲུབ་པ་པོ་ལ་ནི། །ལོ་ཀ་དང་འདས་ཡོན་ཏན་སྟེར། །དེས་ན་ཡོན་ཏན་རང་བཞིན་ནོ། །ལྷ་མོ་བསྒོམས་པས་མཉེས་བྱེད་ལ ༑ ༑ མཆོག་གི་དངོས་གྲུབ་ཅན་མཛད་མ། །དྲུག་ཅུས་མཛེས་པའི་ང་རོར་ལྡན།། གསུང་སྤྲོས་རྩོད་པས་མི་ཐུབ་སྟེ། །ལྷ་མོ་མཉེས་བྱེད་བསྒོམ་པ་ནི། །ཕྱི་མའི་སྐྱེ་བོ་ལ་ཕན་ཕྱིར། །བསྒོམས་པས་འཁོར་འཇོམས་ཕྲིན་ལས་བྱེད། །མི་བཟད་གཏི་མུག་མུན་སེལ་མ། །རྒྱུད་ལས་གསུངས་པའི་ཆོ་ག་བརྗོད། །མཚན་ཉིད་དང་ལྡན་སྒྲུབ་པོ་ཡིས། །སྔར་ལངས་ཁ་སོགས་ཕྱིའི་ཁྲུས་བྱ། །སྙིང་རྗེ་ཚད་མེད་དང་ལྡན་ཞིང་ ༑ ༑ །བཟོད་ལྡན་བཏང་སྙོམས་ཚད་མེད་དེ། །སྨན་པ་མེད་སོགས་དངོས་པོ་ཀུན ༑ ༑ སྟོང་པས་དབེན་ཞིང་སྤྲོས་པས་དག །བསྒོམ་བྱ་སྔགས་ཀྱིས་བརྟན་པར་བྱ ༑ ༑ སྟོང་ངང་པདྨ་ཟླ་བ་ལ། །དོཿཡིག་དམར་པོ་འོད་ཟེར་ཅན། །དེ་གྱུར་སྣ་ཚོགས་འདབ་བརྒྱད་ལ། །ལྟེ་བར་དོཿཡིས་མཚན་པའོ། །དེ་ལས་བྱུང་བའི་འོད་ཟེར་གྱིས། །སྤྱན་དྲངས་དེ་ཉིད་ལ་ཐིམ་སྟེ། །གྱུར་པས་རྡོ་རྗེ་དབྱངས་ཅན་བསྐྱེད ༑ ༑ མདོག་དམར་འོད་ཟེར་ཆེར་ལྡན་པར། །རཏྣ་བཟང་པོའི་རྒྱན་གྱིས་བརྒྱན ༑ ༑ པདྨ་རལ་གྲི་གྲི་གུག་ནི། །གཡས་ཀྱི་ཕྱག་ན་བསྣམས་པའོ། །ལྷུང་བཟེད་རཏྣ་ཙ་ཀྲ་ནི། །གཡོན་པའི་ཕྱག་ན་བསྣམས་པ་སྟེ། །ལྷུང་བཟེད་ཅེས་བྱ་ཐོད་པར་འདོད། །ཐུགས་ཀར་ཡེ་ཤེས་སེམས་དཔའ་ནི། །པདྨ་ཟླ་བ་ལ་གནས་དོཿ ༑ འོད་ཟེར་མ་ལུས་ཁྱབ་པ་ཡིས། །ཕྱིན་ཅི་ལོག་དང་སྒྲིབ་པ་བསལ། །ཕྱིར་འཕྲོས་འགྲོ་བ་ལ་ཁྱབ་པས། །དོན་བྱས་མི་ཤེས་མུན་པ་འཇོམས། །སླར་འདུས་སྙིང་གའི་དོཿལ་ཐིམ། །སྐྱོ་ན་ས་བོན་མཉམ་རྗེས་འོད། །བསྡུས་ལ་སྔགས་རིངས་བཟླས་པ་ནི། །སྙིང་གའི་ས་བོན་ལས་བྱུང་ནས།

།དོ་ཤལ་ཚུལ་དུ་ལྟེ་བར་བྱུང༌། ། ཙ་ཀྲ་ལྟ་བུའི་བཟླས་པ་བྱ། །སྔགས་གསུམ་རིམ་བཞིན་དོན་ཤེས་དང༌། །ཚིག་འཛིན་འཕྲལ་གྱི་བྱ་བ་ཤེས། །ཐུན་མཚམས་སུ་ཡང་ང་རྒྱལ་བྱ། །བསོད་ནམས་སེམས་ཅན་དོན་དུ་བསྔོ། །སཾ་སྐྲྀ་ཏ་སྐད་སྒྲུབ་ལ་སོགས། །དགོས་པ་བྱེད་ནི་རྩེ་གཅིག་གིས། །ལྷ་བསྒོམ་བསྙེན་པ་འབུམ་ཕྲག་བྱ། །རྩོད་པའི་དུས་སུ་བརྒྱད་འགྱུར་ཏེ། །འདི་ལ་མི་མཐུན་ཕྱོགས་གྱུར་པ། །སྡུག་བསྔལ་སྣ་ཚོགས་བྱུང་གྱུར་ཀྱང་ ༑ ༑ བསམ་གཏན་ཉམས་པར་མི་བྱའོ། །ལེགས་སྦྱར་སྒྲུབ་པ་ལ་སྦྱོར་ན། ། དཀར་པོའི་ཚེས་གཅིག་ནས་བཟུང་སྟེ། །ལྷ་ཡི་ང་རྒྱལ་ལྡན་པ་ཡིས། །ཟླ་བ་ལ་དམིགས་མ་གཡེལ་བར། །ངག་ཏུ་སྣ་ཚོགས་རྗོད་བྱེད་ཅིང༌། །སཾ་སྐྲྀ་ཏ་ཡི་སྐད་དུ་མོས ༑ ༑ ཟླ་བ་ཇི་སྲིད་བརྒལ་བར་དུ།། ཉ་ཡི་བར་དུ་དེ་ལྟར་བྱ། །ཐ་མ་དེ་ཡི་ནུབ་མོ་ལ། །ཚིགས་བཅད་མཁན་ནི་ཆེན་པོར་འགྱུར། །མཇུག་གི་དོན་ནི་སླ་མོད་ཀྱང་ ༑ ༑ མུ་སྟེགས་ཅན་ལས་ཁྱད་པར་འཕགས། །མཁས་པ་ངྷརྨ་ཀཱིརྟི་ཡི། །སློབ་དཔོན་དཔལ་ལྡན་འཛིན་དེས་མཛད།། ཨི་ཐྀ།། །། ༈ བགེགས་དགྲའི་སྒྲུབ་ཐབས་འདི་ལ། བར་ཆད་བསྲུང་བ་གལ་ཆེ ༑ སྒྲུབ་པ་པོ་འགྲེ། སྙིང་གར་པད་ཉིའི་སྟེང་གི་ཧཱུྃ་གི་འོད་ཀྱིས་ཚོགས་གཉིས་བསགས་གོ །སྟོང་པའི་ངང་ལས་པཾ་པད་ཨཾ་ཉིའི་སྟེང་དུ་ཧཱུྃ་གྱུར་པ་ལས་བགེགས་དགྲ་བསྒོམ། ཐུགས་ཀར་པད་ཉིའི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ཡེ་ཤེས་སེམས་དཔའ་སྟེ། དེ་ལས་འོད་འཕྲོས་བགེགས་དགྲའི་སྐུར་བསྒོམ། གནོད་བྱེད་ཐམས་ཅད་བརླག་པར་བྱས། སེམས་ཅན་གྱི་དོན་བྱས་ཧཱུྃ་ལ་བསྡུའོ། །མི་སྐྱོའི་བར་དུ་བྱ། སྐྱོ་ན་ཙ་ཀྲ་ལྟ་བུ་བཟླས་པ་བྱའོ། །སྔོན་དུ་འགྲོ་བ་དམ་ཚིག་གི་རི་ལུ་བསྟེན་པའོ། །ཞི་བའི་ཐབ་ཁུང་ཟླུམ་པོ་རུ། །ཏིལ་དང་བྱང་དུ་ཁ་བལྟས་པའི། ། དཱུརྦ་མེ་ཏོག་དཀར་པོ་རྣམས། །ང་རྒྱལ་ལྡན་པས་བསྲེག་བྱ་ཞིང༌། །ཞི་བར་གྱིས་ཤིག་ཅེས་བརྗོད་ན། །གནོད་བྱེད་ཞི་བར་འགྱུར་བ་ཡིན། །ཨི་ཐྀ།།

།། ༈ རལ་གཅིག་མའི་སྒྲུབ་ཐབས་ལ། སྒྲུབ་པ་པོ་འགྲེ། སྙིང་གར་པད་ཉིའི་སྟེང་དུ་ཧཱུྃ་དེའི་འོད་ཀྱིས་ཚོགས་གཉིས་བསག་པར་བྱའོ། །སྟོང་པའི་ངང་ལས་ཧྲཱིཿལས་པདྨ། རྃ་ལས་ཉི་མའི་སྟེང་དུ་རྃ་ལས་ཐོད་པ་དབུས་སུ་ཧཱུྃ་སྔོན་པོ་བསམ ༑ དེ་ལས་སྤྲོས་བསྡུས་པ་ལས་བསྐྱེད་དོ། །གཡས་བརྐྱང་གཡོན་བསྐུམ་པ་ཐོད་པ་ལྔས་བརྒྱན་པ་ཀླུ་རིགས་བཞིའི་སྦྲུལ་གྱིས་བརྒྱན་པའོ། །ངྷ་བཻའི་བཞེད་པ་ཤེས་པར་བྱའོ། །མི་བསྐྱོད་པའི་རིགས་སོ། །སྐྱོ་ན་བཟླས་པ་གཞན་དང་འདྲ་བར་བྱའོ ༑ ༑ དགེ་བ་བསྔོ་བ་དང་མི་དམིགས་ ¡Ã པའི་ ( ¡¶ ཞ ¡· པར་ལྷའི་ ) ང་རྒྱལ་དང་ལྡན་པར་བྱའོ། །རྫོགས་སོ།། །། ༈ འཕགས་མ་དུག་སེལ་མའི་སྒྲུབ་ཐབས་ལ། སྒྲུབ་པ་པོའི་སྙིང་གར་པད་ཉིའི་སྟེང་དུ་ཛྃ་ལས་འོད་སྤྲོས་ཚོགས་གཉིས་བསགས་ལ། རང་གི་ལུས་སྒྱུ་མ་ལྟ་བུའི་སྙིང་གར་པད་ཉི་ལ་ཛྃ་སྤྲོས་བསྡུས་པ་ལས་དུག་སེལ་མ་བསྐྱེད་དོ། ། སེར་མོ་ལྷའི་དབུ་སྦྲུལ་མགོ་བདུན་གྱི་གདེངས་ཀ་ཅན། དེའི་སྤྱི་བོར་མི་མགོའི་གཟུགས་གཡས་གསུམ། གཡོན་གསུམ། སྦྲུལ་མགོ་དྲུག་རེ་རེ་ལ་ཡང་རཏྣ་འཁོར་ལོའི་འོད་ཅན་གྱིས་སྤྱི་བོར་བརྒྱན་པ། སྤྱན་གསུམ་གསུམ་དགུ་ཁྲོས་པ་ཞེས་བྱ་བ་སྤྱི་གཙུག་གི་ཞལ། དགོད་པ་འཛུམ་པའི་མདངས་ཅན་མ། རོལ་པས་མནན་པ་འགྱིང་བག་གོ །བཻ་ངྷའི་བཞེད་པས་མི་བསྐྱོད་པའོ། །སྐྱོ་ན་བཟླས་པ་གདེངས་ཀའི་ཕྱག་རྒྱ་བཅས་ལ་གཞན་དང་འདྲ་བར་བྱའོ། །དུག་གིས་བརྒྱལ་ཞིང་མྱོས་པའི་མི། །བཟླས་བུམ་ཆུ་ཡི་བདུད་རྩིས་འཁྲུད། །དེ་ནས་དུག་ནི་མེད་གྱུར་ཀྱང་ ༑ ༑ ནད་པས་ལྷ་མོ་དུག་སེལ་གྱི། །སྐུ་གསུམ་བདག་ཉིད་བསྒོམ་པར་བྱ། ། ཕན་ཡོན་དུག་ནི་ཞི་འགྱུར་དང༌། །བྱང་ཆུབ་རིང་པོར་མི་ཐོགས་འཐོབ། །ཨི་ཐྀ།། ༈ རིག་བྱེད་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། སྐད་ཅིག་གིས་ལྷའི་ང་རྒྱལ་དུ་བྱས་ལ་སེམས་ཅན་ཐམས་ཅད་དབང་དུ་བྱ་བའི་བསམ་པས། སྙིང་གར་པད་ཉིའི་སྟེང་དུ་ཧྲཱིཿདམར་པོ། དེའི་འོད་ཀྱིས་སྤྱན་དྲངས་ཐིམ

༑ གྱུར་པ་ལས་བསྐྱེད་དེ། གཡས་མི་འཇིགས་པ་བརྒྱད་ནས་ཁ་སྦུབ་པའོ། ། འོག་ཏུ་དགའ་རབ་དབང་ཕྱུག་མནན་པ་དོན་གྲུབ་ཀྱི་དབུ་རྒྱན་ཅན་ནོ། །སྐྱོ་ན་བསྐོར་བའི་བཟླས་པ་བྱ་སྟེ་འབུམ་ཕྲག་གཅིག་གིས་འགྲུབ་པར་འགྱུར་རོ། །ཨི་ཐྀ ༑༑ ༑༑ ༈ རྟོག་པ་ལས་གསུངས་པའི་རིག་བྱེད་མའི་སྒྲུབ་ཐབས་ལ། འདི་ཡི་དམ་ཚིག་བསྲུང་བ་ནི། །བུད་མེད་བརྫུན་དང་ཕྲ་མ་དང༌། །ངག་རྩུབ་འཁྱལ་བ་ཤ་ཆང་སྒོག །དེ་རྣམས་སྤངས་ནས་ཉིན་རེ་ཞིང༌། །གོས་སར་ལན་གསུམ་བརྗེ་བར་བྱའོ། །བུད་མེད་ཀྱིས་དབེན་པར་སེམས་བསྐྱེད་ལ། སྙིང་གའི་འོད་ཀྱིས་ཚོགས་གཉིས་བསག་པར་བྱའོ། །དེ་ནས་སྙིང་རྗེ་བྱང་སེམས་ཀྱིས་སྟོང་པའི་ངང་ལས་པད་ཉི་ལ་ཧྲཱིཿལས་ཨུཏྤལ་དམར་པོ། པད་ཟླའི་སྟེང་དུ་ཧྲཱིཿས་མཚན་པ་དེའི་འོད་ཀྱིས་སྤྱན་དྲངས་ཐིམ། གྱུར་པ་ལས་ལྷ་མོ་བསྐྱེད་དོ། །འོག་ཏུ་གཟའ་སྒྲ་གཅན་འཛིན་ལ་དགའ་རབ་དབང་ཕྱུག་མགོ་ལ་རྡོ་རྗེའི་སྐྱིལ་ཀྲུང་གིས་བཞུགས་པའོ ༑ ༑ ཡེ་ཤེས་པ་འོད་ཀྱིས་བཀུག་ལ་ཨུཏྤ་ལའི་ཕྱག་རྒྱ་དང་ཡི་གེ་བཞིས་ནང་ནས་བསྟིམ་མོ། །ངྷ་བཻའི་བཞེད་པའོ། །སྐྱོ་ན་བཟླས་པ་བྱ་བ་ནི་ཕྱི་མོ་ཞེས་བྱ་ཨོཾ་ཡིན་ནོ། །ཐུན་མཚམས་ཀྱི་གཏོར་མ་ཀྲི་ཡ་དང་མཐུན་པར་བཤམ། སེམས་བསྐྱེད་ལྷ་ཡི་ང་རྒྱལ་བྱ། །མདུན་དུ་དམ་སེམས་ཡེ་ཤེས་བསྟིམ། །ཡི་གེ་གསུམ་གྱིས་བྱིན་གྱིས་བརླབས། །སྙིང་པོའི་སྔགས་བདུན་ལ་སོགས་ཀྱིས། །ཅི་ནུས་བཟླས་པ་དབུལ་བར་བྱ། །འདོད་དོན་གསོལ་དང་གཤེགས་སོགས་བྱ། །དེ་ལྟར་ཟླ་དྲུག་བསྒོམ་བྱས་ན། །འགྲུབ་འགྱུར་བ་ཡི་རྟགས་དྲུག་འབྱུང༌། །ནད་མེད་པ་དང་སྟོན་མོ་གོས་རྙེད་དང༌། །ཏམ་པོ་ལ་དང་བུད་མེད་སོགས། །རྙེད་འགྱུར་དྲི་ཟའི་བུད་མེད་རྙེད། །བསྟེན་ནས་བདུད་ཀྱི་བར་ཆད་འབྱུང༌། །སྤངས་ན་བར་ཆད་ཞི་བར་འགྱུར། །ཨི་ཐྀ།། །། ༈ རིག་བྱེད་མའི་སྒྲུབ་ཐབས་ལ། བསོད་ནམས་ཀྱི་ཚོགས་བསགས་པ་གཞུང་ན་མེད་ལ་བྱས་ཀྱང་འགལ་བ་མེད་དོ། །ཡེ་ཤེས་ཀྱི་ཚོགས་བསགས་ལ།

སྟོང་པའི་ངང་ལས་པད་ཟླའི་ཧྲཱིཿལས་ཨུཏྤལ་ཧྲཱིཿས་མཚན་པ་ལས་སྤྲོས་བསྡུས་པ་ལས་བསྐྱེད་དེ། འོད་དཔག་ཏུ་མེད་པས་རང་ཆས་སུ་དབུར་བརྒྱན་པ་དང༌། དགྱེས་པ་དང༌། རྔམ་པ་དང༌། འགྱིངས་པའི་རོ་དང་ལྡན་པའི་ལྷ་མོ་བསམས་ལ། དེའི་ཐུགས་ཀའི་འོང་ཀྱིས་ཡེ་ཤེས་པ་དགུག་གཞུག་བྱ། དེ་ནས་སྙིང་གའི་འོད་ཟེར་གྱིས་ལྷ་མོ་བཀུག་ལ། ཕྱོགས་བཅུ་ནས་འདུད་པར་གྱུར་པས་བསྐོར་བར་བསམ་མོ། །དེ་ནས་ལྷས་ལུང་བསྟན་པའི་བུད་མེད་ལ་སོགས་པ་དབང་དུ་བྱེད་ན། ཡན་ལག་མེད་པའི་རྡོ་རྗེ་ནས་གསུངས་པ་དང་མཐུན་པར་ཤེས་པ་དང༌། ཆེ་གེ་མོ་གཉིས་བྱུང་བ་ནི་སྐྱེས་པ་དང་བུད་མེད་དོ། །ཨཱ་ཀརྵ་དབང་གི་ཡིན ༑ ༑ དེ་ཡི་ནུབ་མོ་ཁུག་འགྱུར་ཏེ། །རྟག་ཏུ་གནས་པར་བྱ་དོན་དུ། །ཝ་ཤ་མ་ན་ཞེས་པ་ནི། །ཨཱ་ཀརྵ་ཡི་གོང་བཅུག་ལ། །སྤེལ་བའི་ཚུལ་དུ་བཟླས་པ་བྱ། ། སྔགས་དེ་བརྒྱ་དང་ཁྲི་དང་ནི། །འབུམ་ཕྲག་དང་ནི་འབུམ་ཕྲག་བདུན། །བྱེ་བ་དག་ནི་བཟླས་བྱས་ན། །རྒྱལ་ཕྲན་རྗེའུ་རིགས་རྒྱལ་ཆེན་པོ། །ས་གསུམ་ཞེས་ནི་ཁམས་གསུམ་ཡིན། །ཨི་ཐི།། །། ༈ ཨཽ་ཌྱན་ནས་བྱུང་བའི་རིག་བྱེད་མའི་སྒྲུབ་ཐབས་ལ། འདི་རྡོ་རྗེ་གུར་ལས་གསུངས་པ་སྟེ། སྒྲུབ་པ་པོས་ཡིད་དང་མཐུན་པའི་གནས་སུ། དྲི་ཞིམ་པོ་དང་བདུད་རྩི་ལྔས་ཁྲུས་བྱས་ལ། སེམས་བསྐྱེད་པ་སྙིང་གར་པད་ཉིའི་སྟེང་དུ། ཧྲཱིཿའོད་འབར་བ་དེའི་འོད་ཀྱིས་སེམས་ཅན་ཐམས་ཅད་རིག་བྱེད་མར་བསམ་ལ། འོད་ཧྲཱིཿལ་བསྡུའོ། །ཡང་ཧྲཱིཿའི་འོད་ཀྱིས་ ¡Ã རྟེན་སྤྱན་དྲངས་ཏེ་ ( ¡¶ ཞ ¡· - རྟེན་སྤྱན་དྲངས་ཏེ་ ) ཚོགས་གཉིས་བསག་གོ །སྟོང་པའི་ངང་ལས་པད་ཉིའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ལས་སྲུང་བའི་འཁོར་ལོ་བྱའོ། །དེའི་དབུས་སུ་ཨེ་ལས་སྐྱེས་པའི་ཆོས་འབྱུང༌། དེའི་སྟེང་དུ་ཧྲཱིཿལས་པདྨ་འདབ་བརྒྱད་ཟེ་འབྲུར་རྃ་ལས་ཉི་མ། དེའི་སྟེང་དུ་མི་རོ། དེའི་སྟེང་དུ་ཧྲཱིཿལས་ཨུཏྤ་ལ་དམར་པོའི་མདེའུ་ཅན་གྱི་མདའ་ལ་ཧྲཱིཿས་མཚན་པ་ལས་མངོན་བྱང་ལྔ་ལས་གཞན་དང་མཐུན་པར་བསྐྱེད་ལ།

ངྷ་བཻའི་བཞེད་པའོ། །གསང་བ་བཞེས་པ་བདུད་རྩི། ཅིག་ཤོས་ཞེས་པ་མེ་ཏོག་གོ ། སྐྱོ་ན་བསྐོར་བའི་བཟླས་པ་བྱ། །ཙནྡན་དམར་པོའི་ཕྲེང་བ་ལ་ཡི་གེ་གསུམ་བཟླས་ཏེ་ཁ་བྱིན་གྱིས་བརླབ་པར་བྱའོ། །དེ་ནས་དབང་དུ་བྱེད་ན་སྔོན་དུ་བསྙེན་པ་བྱས་ཏེ། དཀར་པོའི་ཚེས་གཅིག་ནས་ཉའི་བར་དུ་ཐུན་གསུམ་དུ་ཁྲི་ཚོ་རེ་བཟླས་སོ། །དེ་ནས་ནུབ་མོ་རང་གི་སྙིང་གར་པད་ཉི་ལ་ ¡Ã ཧྲཱིཿ ( ¡¶ ཞ ¡· ཧཱུྃ་ ) ལས་པདྨ་འདབ་མ་བརྒྱད་པ། ཟེའི་འབྲུ་ལ་བསྒྲུབ་བྱའི་མིང་དབང་དུ་བྱ་བའི་སྔགས་དང་བཅས་པ། འདབ་མ་བརྒྱད་ལ་དབྱངས་ཡིག་རིང་པོ་བརྒྱད། ལུས་རྒྱས་ཁྲོས་ཤིང་བསྒྲུབ་བྱའི་མིང་གཞོམ་པའི་སེམས་ཀྱིས་ཆགས་པ་དང་བཅས་པར་བསམ། གོ་རིམ་བཞིན་ཞེས་པ་ནི་བུང་བར་དབྱངས་ཡིག་དང་སྦྱར་གསུངས། རྣམ་རྟོག་བུང་བ་གཉིས་གཉིས་དང་དགའ་སོགས་གཉིས་གཉིས་སྦྱོར་རོ། །རང་གི་གཡོན་བསྒྲུབ་བྱའི་གཡས་ནས་ཞུགས། བསྒྲུབ་བྱའི་ཨཱ་ལི་ཐུང་ངུ་བརྒྱད་བསམས་པའི་བུང་བ་དེ་དག་གིས་པད་སྡོང་བཅག་བཀྲུགས་ཨཱ་ལི་གཞོམ། དབུགས་དང་བུང་བས་ཤེས་པ་འདྲེན་པ་གཞུང་རང་དུ་གསལ། སྔགས་ནི་ཆགས་པའི་སེམས་ཀྱིས་བཟླ ༑ ཨ་མུ་ཀ་ནི་ཆེ་གེ་མོ། །ཝ་ཤ་མ་ན་ཁུག་ཅིག་ཡིན། །དེ་ནས་ཉའི་ཐོ་རངས་འོང་ངོ༌། །འོངས་ནས་དེ་ཉིད་གསུམ་ཤེས་པས་སྤྱན་ཕྱག་རྒྱ་ཆེན་པོ་གཞོམ་དུ་མེད་པར་ཐོབ་པར་འགྱུར། ཨི་ཐི།། །། ༈ ཁམས་གསུམ་དབང་དུ་བྱེད་པའི་སྤྱན་རས་གཟིགས་ཀྱི་སྒྲུབ་ཐབས་ནི། སྒྲུབ་པ་པོས་ཐང་སྐུ་དགྲམ་པ་ཡིད་ཀྱིས་བསམས་ལ། མདུན་དུ་སའི་དབུས་སུ་བའི་ལྕི་བས་ཁྲུ་གང་གྲུ་བཞི་པ་བྱ། གུར་གུམ་གྱི་ཆུས་ཐིག་ལེ་ཟླ་བ་ལྟ་བུ་མཐོ་གང་བ་བྱའོ། །བྱུག་སྔགས་གོང་མའོ། །འོག་མས་མཎྜལ་སྟེང་དུ་ཕབ་ལ་བཛྲ་པུཥྤེ་ལ་སོགས་པས་མཆོད་ལ་མུཿས་གཤེགས་སོ། །དེ་ནས་སྙིང་གར་པད་ཉི་ལ་ལྷ་བསྐྱེད་ནུས་པའི་ས་བོན་ཧྲཱིཿཉི་མ་འདྲ་བའི་འོད་ཀྱིས་འོད་དཔག་ཏུ་མེད་པ་སྤྱན་དྲངས། ཚོགས་བསགས། ཡེ་ཤེས་ཀྱི་མི་གསུང༌། ཡང་ཧྲཱིཿའི་འོད་ཀྱིས་རང་གི་ལུས་ལ་ཧྲཱིཿལ་ཞུགས་པ།

དེ་གྱུར་པ་ལས་བྷ་ག་ཝཱན་བསྐྱེད་དོ། ཁམས་གསུམ་རོ་གཅིག་པའི་རྟགས་སུ་ལུག་གཉིས་གདན་དུ་བྱས་པ། འཁོར་གྱི་རྡོ་རྗེ་རྣལ་འབྱོར་མ་རེ་རེས་ཀྱང་སྤྲུལ་པའི་ཚོགས་དཔག་ཏུ་མེད་པ་འགྱེད་ནུས་པས་བསྐོར་ཞིང་མཆོད་པ་དང་དབང་བསྐུར་སྦྱིན་པ། བྱང་སེམས་ཀྱི་འཁོར་དང་རིག་པ་འཛིན་པ་ལ་སོགས་པས་གར་བྱེད་པ། འབྱུང་

( ¡¶ ཞ ¡· ཕུང་ ) པོའི་ཚོགས་སོགས་ཀེང་རུས་ཀྱིས་བརྒྱན་པའི་འཁོར་ ༼ བར་ ༽ བལྟ། རྡོ་རྗེ་རྣལ་འབྱོར་མའི་ཚོགས་ནི་དབང་བསྐུར་ནས་འོད་དཔག་མེད་པས་དབུར་བརྒྱན་ནོ། །དེ་ལྟ་བུའི་ལྷ་བསྐྱེད་ལ་ལྟེ་བར་པད་ཉིའི་སྟེང་དུ་གཡོན་ཕྱོགས་སུ་ཧྲཱིཿབསམ། སྙིང་གར་ཁྲོ་བོའི་ས་བོན་ཧཱུྃ། གཡས་སུ་ཨཾ་ངོ༌། །སྟོང་པའི་རྡོ་རྗེ་ཡིན་པས། སྔགས་ཀྱང་སྟོང་པའོ། །དེ་ལྟར་གོམས་པར་གྱུར་ན་ལུས་ལ་ཡེ་ཤེས་བབས་ན་འདར་བ་ལ་སོགས་པ་འོང༌། སེམས་ལ་བབས་ན་གཉིས་སུ་མེད་པའི་ཡེ་ཤེས་སྐྱེ། ངག་ལ་སཾ་སྐྲྀ་ཏའི་སྐད་སྨྲའོ ༑ ༑ འདི་རྣམས་བསྒོམས་པའི་རྣལ་འབྱོར་པས། །གླང་ཆེན་སྨྱོན་པ་ཆུ་འཐུངས་ལྟར། །བྱ་བའི་ཆེད་དང་བྱ་མིན་པས། །མི་ལྟ་འདོད་ཡོན་ལྔ་ལ་སྤྱོད། ། བུད་མེད་རིགས་ལྔ་ཡང་དེ་བཞིན་ནོ། །དེ་ལྟ་མིན་ན་གཉིས་མེད་སོགས། །སྐྱེ་བར་འགྱུར་བ་མ་ཡིན་ནོ། །གྲུབ་ན་ནད་ལྡང་གཞན་ལ་ཡང༌། །སྔོན་དུ་བཟླས་པ་མང་བྱས་ཏེ། །ཡི་གེ་གསུམ་པོ་བསྒོམས་སོགས་ཀྱིས། །རིང་ན་གནས་པ་ལ་ཡང་འབེབས ༑ ༑ རང་གི་ཆགས་ལ་སོགས་མི་སྤངས། །ཉོན་མོངས་ལས་གྲོལ་མ་ཡིན་ཏེ ༑ ༑ སྔོན་ནས་གྲོལ་བར་འགྱུར་ཞེ་ན། །མ་ཡིན་དངུལ་ཆུས་ཟངས་ཕུག་ལྟར། ། གཉིས་མེད་ཀྱིས་ཕུག་འདོད་ཆགས་ནི། །ལམ་དུ་འགྲོ་བ་དག་ཏུ་འདོད། །བཟླས་པ་སྔར་བསྟན་བཞིན་དུ་བལྟ ( ¡¶ ཞ ¡· བྱ ) ། །འཕྲོག་མར་ཆང་བུ་སྦྱིན་སྔགས་སོ། །དེ་ནས་འདི་ཡི་གཏོར་མ་ནི། །ནང་པའི་གཏོར་མ་མདུན་བཤམས་ཏེ། །རང་ཉིད་ལྷར་བསྒོམ་མདུན་དུ་ཡང༌། །དམ་ཚིག་སེམས་དཔའ་འཁོར་སོགས་ཀྱིས། ། བསྐོར་བལྟས་ཡེ་ཤེས་སེམས་དཔའ་བསྟིམ། །ཡི་གེ་གསུམ་གྱིས་བྱིན་གྱིས་བརླབས ༑ ༑ སྔགས་འདི་བདུན་བཟླས་དབུལ་བར་བྱ། །གསོལ་བས་ཁམས་གསུམ་དབང་བྱེད་ཀྱི། །དེ་ནས་འབྱུང་པོ་ཀུན་གསོལ་གདབ། །ས་ར་ཧ་ཆུང་བས་མཛད་པའོ། །ཨི་ཐི།། །། ༈ ཤྲཱི་གནོད་གནས་ནི་སྒྲུབ་ཐབས་འདི་གང་བ་བཟང་པོའི་རྒྱུད་ལས་གསུངས། ནོར་རྒྱུན་མ་དང་གནོད་གནས་གཉིས་ལོ་ཀ་ལས་འདས། འཁོར་རྣམས་ལོ་ཀ་པའོ།

།ཚོགས་བསག་མི་དགོས། སྒྲུབ་པ་པོས་སེམས་བསྐྱེད་སྟོང་པར་བསྒོམ་ལ། དེ་ནས་ཟླ་དཀྱིལ་དཀར་བ་ཐབས། རྩ་དམར་བ་ཤེས་རབ་དབྱིབས་གྲུ་གསུམ་པ། དེའི་སྟེང་དུ་པདྨ་འདབ་བརྒྱད་དེའི་དབུས་སུ་བྃ་སེར་པོའི་འོད་ཀྱིས་སྤྱན་དྲངས་ལ་བསྟིམ། དེ་གྱུར་པ་ལས་རང་ཉིད་གནོད་སྦྱིན་མོ་སེར་མོ་རུས་པའི་རྒྱན་ཅན། འཁོར་ཡང་དུས་གཅིག་ཏུ་སྟེ་མདོག་སོགས་ ¡Ã གཙོ་མོ་ ( ¡¶ ཞ ¡· གཙོ་བོ་ ) དང་འདྲའོ། །གཙོ་མོའི་བྷ་གའི་དབུས་སུ་ཛྃ་གྱི་འོད་ཟེར་གྱིས་སྤྱན་དྲངས་གྱུར་པར་བལྟའོ། །གཞུང་བཞིན་བསྐྱེད་དོ། །རིགས་ལྔའི་དབུ་རྒྱན་རང་ཆས་སུའོ། །དེ་ནས་ཡབ་ཡུམ་སྙོམས་པར་ཞུགས་པས་བྱང་སེམས་ཕྱིར་འཕྲོས་པས་ཕྱེད་ལས་ནམ་མཁའ་ལས་རཏྣའི་ཆར་འབེབས། ཕྱེད་ལས་འོག་ཏུ་འཁོར་གནོད་སྦྱིན་བཅུ་དྲུག་པོ་འཕྲོ་བར་བལྟའོ། །ས་བོན་འབབ་པའི་དུས་སུ་གནོད་སྦྱིན་རྣམས་བལྟ་སྟེ། སྐུ་མདོག་ཕྱག་མཚན་གཙོ་མོ་འདྲ། །དེ་དག་ཁྲག་གི་སྣོད་ནང་དུ། །རཏྣའི་ཆར་ནི་འབེབས་བྱེད་པའི། །དེ་ནས་མགོན་པོ་གནོད་གནས་ཀྱི།། གནས་བདུན་སྙིང་པོའི་ཡི་གེ་དགོད། །སྐད་ཅིག་གིས་ནི་བསམ་པ་ཡིན། །སྤྱི་བོ་ལ་སོགས་གནས་བརྒྱད་དུ། །གནོད་སྦྱིན་དང་པོ་བརྒྱད་བལྟའོ། །སྤྱི་བོ་ལ་སོགས་གནས་བཞི་རུ། །ཉེ་བའི་སྙིང་པོ་དགོད་པར་བྱ། །མགོ་རྒྱབ་ཅེས་བྱ་ལྟག་པའོ། ། སྔགས་དེ་ལག་པའི་གནས་བཞིར་དགོད། །དེ་དག་གཙོ་བོ་ལ་བཀོད་ནས། །སྙིང་པོའི་སྔགས་དེ་གཅིག་བརྗོད་པས། །རབ་གནས་ཞེས་བྱ་བྱིན་བརླབ་བོ། །དེ་ནས་ལག་པའི་གནས་བརྒྱད་དུ། །གནོད་སྦྱིན་བརྒྱད་ནི་བསམ་པར་བྱ། །མཐེབ་མཛུབ་བར་ནི་སྐྱོར་གང་ངོ༌། །དབུས་སུ་སྙིང་པོའི་ཡི་གེའོ། །དེ་ནས་མདུན་དུ་སྣོད་བཞག་སྟེ། །དེར་ཡང་སྔར་བཞིན་ལྷ་སོགས་བསྒོམ། །དེ་ནས་སྙིང་པོའི་སྔགས་བརྗོད་དེ། །སྐྱོར་བས་ཆུ་ནི་ཁ་རུ་བཏུང༌། །དེ་ནས་ཁ་ནས་ཁྱོར་བར་བླུག །ཉེ་སྙིང་བརྗོད་དེ་ཞལ་དུ་དབུལ། །མདུན་དུ་ཡེ་ཤེས་བསྟིམས་པ་དང༌། །གཤེགས་གསོལ་ལ་སོགས་མི་གསུང་ངོ༌།

།དེ་ནས་སྦྱིན་པར་མི་བྱེད་ན། །རྡོ་རྗེ་ཧཱུྃ་མཛད་ང་རྒྱལ་གྱིས། །ལུགས་སྐུ་དུག་སོགས་བསྲེས་པས་བྱུག །ད་དུ་ར་ནི་ཟ་འབྲས་ཟེར།། དེ་རྣམས་སྐམས་པར་གྱུར་པ་དང༌། །དུར་ཁྲོད་མེ་ལ་ཁྲོས་པས་བསྲེག །དེ་ཡིས་ངེས་པར་འགྲུབ་པར་འགྱུར། །གནད་ལ་དབབ་པ་དེ་ཉིད་ཡིན་གསུང༌། །རྫོགས་སོ ༑༑ ༑༑ ༈ རྒྱ་ནག་པོའི་རིམ་པའི་སྒྲོལ་མའི་སྒྲུབ་ཐབས་ནི། །སྐུ་ནི་རལ་གཅིག་མ་རུ་བྱུང༌།། ནཻ་པ་ལ་ཡི་ཡུལ་ན་ནི། །བྱིན་རླབས་ཅན་གྱི་སྐུ་བཞུགས་གསུངས ༑ ༑ ཀླད་དོན་ཕྱག་དང་དམ་བཅའ་ནི། ། ¡Ã གཡོན་བརྐྱང་སོགས་ ( ¡¶ ཞ ¡· ཡངས་པ་ཅན་ ) ཡིན་མཆོག་ནི་ཀླུ། །ཝ་རུ་ཎ་སྦྲུལ་དཀར་པོས་སྐྲ་གྱེན་དུ་བཅིངས་པའོ ༑ ༑ གནས་ཀྱི་ཚོགས་ནི་རྟགས་གཅིག་ཅེས་པས་མུ་སྟེགས་ཀྱི་ལྷ་རྟེན་བཙུགས་པའི་གནས་སོ། །སྒྲུབ་པ་པོས་སྤྱི་བོར་ཧྲཱིཿ མགྲིན་པར་ཏྲཱྃ། སྙིང་གར་ཧཱུྃ་དཀར་པོ་དམར་པོ་ནག་པོ་རིམ་པ་བཞིན་ནོ། །དེའི་འོད་ཀྱིས་སྲིད་གསུམ་རྣམས་ཧཱུྃ་གི་ནཱ་དའི་བར་རིམ་གྱིས་ཐིམ་པས་སྟོང་པར་བསྒོམས་པས་སྔགས་ཀྱིས་བརྟན་པར་བྱའོ། །དེ་ནས་བར་སྣང་ལ་པད་ཟླའི་སྟེང་དུ་པྃ་ལས་ཐོད་པ། དེ་ནས་རྃ་ལས་ཉི་མའི་སྟེང་དུ་ཧཱུྃ་ལས་གྲི་གུག་ཧཱུྃ་གིས་མཚན་པ། དེའི་སྤྲོས་བསྡུས་ཏཱ་རཱ་ར་ ( ¡¶ ཞ ¡· - ར་ ) བསྒོམ་མོ། །མི་མགོ་ལྔ་བཅུ་དང་སྤྱི་གཙུག་གི་རྩ་ལ་སོགས་པ་ཕྱག་རྒྱ་ལྔས་བརྒྱན་པ། མི་བསྐྱོད་པ་རང་ཆས་སུའོ། །དེའི་སྙིང་གར་པད་ཟླ་ལ་ཡི་གེ་གསུམ་དང་ཕཊ་བལྟས་ལ་དེ་ལས་འོད་འཕྲོས་པས་རང་བཞན་གྱི་མི་ཤེས་པའི་མུན་པ་བསྲེགས་པར་བསམ་མོ། །བཟླས་པ་བྱེད་ན་ཕྱག་མཚན་རལ་གྲིའི་གནས་སུ་མི་རུས་ཀྱི་ཕྲེང་བ་བལྟས་ལ། སྙིང་གར་པད་ཟླ་ལ་ཨོཾ་ཧྲཱིཿཏྲཱྃ་ཧཱུྃ་ཕཊ་ཅེས་པ་བཀོད་ལ་སྤྲོ་བསྡུ་བྱ་ཞིང་བཟླས་སོ། །སྒྲོལ་མའི་རྟོག་པའི་རྗེས་སུ་འབྲངས་ཏེ་སྔགས་བཏུ་བ་ནི། སའི་ཕར་ཕྱོགས་ཏེ་ཧའོ། །དབྱངས་ཡིག་བཞི་ལ་ཨཱི། ཨ་སྲོག་ལ་བྱིན། གུ་གུ་ར་ལ་བྱིན་ཞོན་པས་ཧྲཱི། དེ་ལ་ཟླ་ཚེས་ཐིག་ལེ་དང་ལྡན་པའོ།

།ཏཱྃ་བཞི་པས་བརྒྱན་པ་ནི་ཏཱྃ་རིང་པོའོ། །གྲངས་འབུམ་ཕྲག་བརྒྱད་འགྱུར་དུའོ། ། རྐང་པ་ལྔས་ཕན་ཡོན་བསྟན་ཏོ། །ནཻ་པ་ལའི་ཡུལ་དུ་ཀུ་ས་ལིས་ལོ་གཅིག་བསྒོམས་པས་འགྲུབ་པའོ། །ཨི་ཐྀ།། །། ༈ རྡོ་རྗེ་སྒྲོལ་མའི་སྒྲུབ་ཐབས་ནི། བཤད་པར་དམ་བཅའ་བ་ལ། ཐུན་མོང་དང་ཐུན་མོང་མ་ཡིན་པའི་དངོས་གྲུབ་སྟེར་བས་འདོད་པའི་དོན་ཀུན་འགྲུབ་ཅེས་སོ། །དེ་ནས་ཞེས་པ་རྡོ་རྗེ་གུར་ལས་གོང་དུ་རྟོག་པ་བཞི་བསྟན་ནས། དེ་ནས་སྒྲོལ་མའི་རྟོག་པ་སྟོན་ཞེས་བྱ་བའི་ཚིག་གོ །འོག་ནས་འབྱུང་བའི་ལས་ཚོགས་ལ་བརྗོད་པའི་གཞུང་དང་པོར་སྟོན། སྒྲུབ་པ་པོས་སེམས་བསྐྱེད་ལ་སྙིང་གར་པད་ཟླའི་སྟེང་གི་ཏཱྃ་གི་འོད་ཀྱིས་ཚོགས་གཉིས་བསག མཆོད་པ་སྣ་ཚོགས་ཞེས་པས་ཕྱི་ནང་གསང་བའོ། །སྟོང་པའི་ངང་ལས་གཞལ་ཡས་ཁང་བསྒོམས་པའི་ལུགས་ལ། པྃ་ལས་པདྨ། ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེའི་འོད་ཀྱིས་བསྲུང་བའི་འཁོར་ལོ་དང༌། དེའི་དབུས་སུ་ཆོས་འབྱུང་གྲུ་གསུམ་མོ། ། དེའི་དབུས་སུ་པྃ་ལས་པདྨ་འདབ་མ་བརྒྱད་པ། དེའི་སྟེང་དུ་ཧཱུྃ་ལས་སྐྱེས་པའི་སྣ་ཚོགས་རྡོ་རྗེ། དེའི་སྟེང་དུ་བྷྲཱུྃྃ་ལས་གཞལ་ཡས་ཁང་བསྐྱེད་དོ། །ཡང་ན་ཆོས་འབྱུང་དབུས་སུ་འབྱུང་བ་རིམ་བརྩེགས། དེའི་སྟེང་དུ་པད་ཉིའི་སྟེང་དུ་ཧཱུྃ། དེའི་འོད་ཀྱིས་རྣམ་སྣང་སྤྱན་དྲངས། དེ་ལ་ཐིམ། གྱུར་པ་ལས་རྣམ་སྣང་ཞལ་གསུམ་ཕྱག་དྲུག་པ། དབུས་དཀར། གཡས་དམར། གཡོན་སྔོ་བའོ། །གཡས་འཁོར་ལོ་དང་རལ་གྲི། གཡོན་རཏྣ་དང་པདྨ། འོག་མ་གཉིས་ཀྱིས་ཡུམ་དེ་དང་འདྲ་བ་ལ་འཁྱུད་པའོ། །ཡབ་ཡུམ་སྙོམས་འཇུག་བྱས་པ་ཞུ་བ་དང་འབྱུང་བ་རིམ་བརྩེགས་ཀུན་གྱུར་པ་ལས་གཞལ་ཡས་ཁང་བསྐྱེད་དོ། །གཞལ་ཡས་ཁང་མི་བསྒོམ་པ་ནི་གཞུང་དུ་ཤེས་པར་བྱའོ། །དེའི་དབུས་སུ་པད་ཟླ་ལ་ཏཱྃ། དེའི་འོད་ཀྱིས་སྒྲོལ་མ་སྤྱན་དྲངས་ཐིམ་གྱུར་པ་ལས་བསྐྱེད་དོ། །རིགས་ལྔས་དབུར་བརྒྱན་པ་སྤྱི་བོར་མི་བསྐྱོད་པའོ། །ཤར་ཕྱོགས་མདུན་གྱི་འདབ་མ་ལ་ཨོཾ་ལས་འོད་འཕྲོས་ཏེ་མེ་ཏོག་མ་སྤྱན་དྲངས་ཐིམ་པ་དེ་གྱུར་པ་ལས་མེ་ཏོག་མ་བསྐྱེད་དོ།

།གཡས་མེ་ཏོག་ཕྲེང་བ་གཡོན་པ་ཐུགས་ཀར་སྡིགས་མཛུབ་མཛད་པ། ལྷ་མོ་གཞན་གྱི་གཡས་གཡོན་ཡང་དེ་བཞིན་དུའོ། །ལྷོའི་ལ་ཏཱྃ་ལས་བདུག་སྤོས་མ། ནུབ་ཀྱི་ལ་རེ་ལས་མར་མེ་སྒྲོལ་མ། བྱང་དུ་ཏུ་ཏ་ལས་དྲིའི་སྒྲོལ་མ། མཚམས་ཀྱི་འདབ་མ་ལ་ཤར་ལྷོར་འཁོར་ལོ། །ལྷོ་ནུབ་ཏུ་རཏྣ། ནུབ་བྱང་དུ་པདྨ། བྱང་ཤར་དུ་རལ་གྲིའོ། །ཕྱིའི་འཕར་མའི་ཤར་གྱི་སྒོར་ཏཱྃ་ལས་རྡོ་རྗེ་ལྕགས་ཀྱུ་མ་གཡས་ལྕགས་ཀྱུའི་ཡུ་བ་རྡོ་རྗེས་བྱས་པ་འཛིན་པ། ལྷོ་སྒོར་རེ་ལས་རྡོ་རྗེ་ཞགས་པ་མ། ནུབ་སྒོར་ཏུཏ་ལས་རྡོ་རྗེ་ལྕགས་སྒྲོག་མ། བྱང་སྒོར་རེ་ལས་རྡོ་རྗེ་དྲིལ་བུ་མའོ། །ཕྱིའི་འཕར་མའི་མཚམས་སུ་གཡས་སྐོར་དུ་དུང་དང་རི་རབ་དང་མེ་ཐབ་དང་རྒྱལ་མཚན་ནོ། ། སྟེང་དུ་ལྷ་མོ་མཁའ་སྤྱོད་མ་ནུབ་སྒོའི་ཕྱི་རོལ་དུའོ། །པྲ་ལས་གཙུག་ཏོར་རྣམ་རྒྱལ་མ་རྒྱལ་མཚན་འཁོར་ལོ་སྔགས་པས་བསྒོམ། འོག་གི་ལྷ་མོ་ས་སྤྱོད་ཏཱ་ལས་ཤར་སྒོའི་ཕྱི་རོལ་འོག་ཏུའོ། །ཕར་ཕྱིན་བཅུ་དག་པས་ལྷ་མོ་བཅུའོ། །དེ་ནས་གཙོ་བོའི་མིག་ལ་སོགས་པའི་གནས་དྲུག་ཏུ་ལྷ་མོ་ནག་མོ་གཡས་གྲི་གུག གཡོན་ཐོད་པ། །གྲུ་མོ་ན་ཁ་ཊྭཱཾ་ག་བཟུང་བ་སྐད་ཅིག་གིས་བསམས་ལ་སྐྱེ་མཆེད་བྱིན་གྱིས་བརླབས་པའོ། །དེ་ནས་སྤྱི་བོར་དཀར་མོ། །མགྲིན་པར་དམར་མོ། །སྙིང་གར་སྔོན་མོ་ཕྱག་མཚན་སྔར་དང་འདྲ་བས་སྐུ་སོགས་བྱིན་གྱིས་བརླབས་པའོ། ། དེ་ནས་ཏཱཾ་གི་འོད་ཀྱིས་ཡེ་ཤེས་འཁོར་ལོ་གཞུག རིགས་བདག་སྤྱན་དྲངས་ལ། གསོལ་བ་གདབ་པས་དབང་བསྐུར་ལ། རིགས་ལྔས་གཙོ་མོའི་དབུར་བརྒྱན་ནོ།། མར་མེ་མ་ལ་སོགས་པ་བཞི་ལ་གཡས་སྐོར་དུ་རྣམ་སྣང་དང་རིན་འབྱུང་དང་འོད་དཔག་མེད་དང་དོན་ཡོད་གྲུབ་པའོ། །སྒོ་མ་བཞི་ཡང་དེ་བཞིན་ནོ། །སྟེང་གི་ལ་སྣང་མཐའ། འོག་གི་ལ་རྣམ་སྣང་ངོ༌། །ཐིག་ལེ་ཞེས་བྱ་སྣ་རྩེ་རུ། །ཐིག་ལེ་ཡུངས་དཀར་འབྲུ་ཙམ་གྱི། །གཞལ་ཡས་ཁང་དུ་ལྷ་ཚོགས་བསྒོམ། །སེམས་བཟུང་བ་ཡི་མན་ངག་ཡིན། །ཕྲ་མོ་ཞེས་པ་གཙོ་མོ་ནི།

།པདྨའི་ཟེ་འབྲུའི་གཙོ་མོ་ལ། །སྔ་མ་བཞིན་དུ་བལྟ་བར་བྱ།།དེ་ནས་ལྷ་རྣམས་རང་རང་གི །ཐུགས་ཀར་ས་བོན་ཡི་གེ་བལྟ། །དེ་ལ་དམིགས་ཏེ་བཟླས་པ་བྱ། །མཐའ་རུ་མི་དམིགས་བསྒོམ་པ་སོགས ༑ ༑ སོགས་ཀྱི་ཁོངས་སུ་བསྡུ་བར་བྱ། །ཚིགས་སུ་བཅད་པ་གཅིག་གིས་ནི ༑ ༑ ཆེ་བའི་ཡོན་ཏན་ཁུངས་བཅས་བསྟན། །ལས་ཁ་ཚར་ལ་ལྷ་ཚོགས་ཐམས་ཅད་དམགཙོ་བོའི་རྣལ་འབྱོར་དུ་བྱ་སྟེ། ཐུ་བ་ལ་ཏཱྃ་བསམ་ལ། དེའི་འོད་ཀྱིས་གནོད་བྱེད་བཀུག་ལ། དབུགས་གཅིག་ལ་སྙིང་པོའི་སྔགས་བདུན་བཟླས་ལ་མདུད་པ་གསུམ་དོར། དབུགས་མ་ཤོར་བར་བྱ། གནོད་བྱེད་བཅིང་བའི་ཐབས་སོ ༑ ༑ འགའ་ཞིག་དབང་དུ་བྱེད་པར་འདོད་ན་སེམས་བསྐྱེད་ལ་མཎྜལ་དཀར་པོར་བྲིས་ལ་བུད་ཤིང་བརྩིགས། མེ་སྦར་ལ་འོག་གི་སྔགས་བཟླས་ལ་ཨུཏྤལ་བསྲེག་གོ །མཎྜལ་ལ་སོགས་མི་དགོས་ཏེ་འོག་མ་རྣམས་ལ་ཡང་ཤེས་པར་བྱའོ།། ཨ་མུ་ཀཾ་ཆེ་གེ་མོའི་ཁང་རྩར་སྦས་ན་ཞེས་པ་སྒོ་ལྟག་ལ་གདགས་སོ། །དེའི་སྔགས་འོག་མའོ། །ད་ནི་བསྐྲད་པའི་ལས་ལ། གཞན་དག་དབང་དུ་བྱེད་པ་ནི། མྱོས་བྱེད་ཅེས་པ་ཤིང་འབྲས་དམར་པོ་ཅན་ཡོད་པ། གཏུམ་པོའི་ས་བོན་ཟ་འབྲས་སྐེ་ཚེའོ། །སྨྱོ་བྱེད་ད་དུ་ར་ཞག་བདུན་དུ་སྟོང་ཕྲག་ལྔ་ལྔ་བསྲེག་གོ །གང་འདོད་པའི་བུ་མོ་འཐོབ་བོ། །དེ་འོག་གི་ལས་དེ་སླ། གཞན་ཡང་དབང་གི་ལས་ནི་རས་གཙང་མ་རང་བྱུང་གིས་བྱུགས་ཏེ་ལྷ་བཟོ་དམ་ཚིག་དང་ལྡན་པས་སྒྲོལ་མའི་སྐུ་བྲིས་ཏེ་ཁྲུས་བྱས། སྟོང་པར་བསྒོམ་ལ་པད་ཟླ་ལ་ཏཱྃ་ལས་བྱུང་བའི་ལྷ་མོ་བསྐྱེད་དེ། ཡེ་ཤེས་བཀུག་དབང་བསྐུར་རྒྱས་བཏབ་ལ། དེ་ནས་མཆོད་བསྟོད་ལ་སོགས་བྱས་ལ་དེ་བཀྲམ་ལ་བསྒོམ་བཟླས་བྱ། ལས་སྦྱོར་ལ་སྔགས་བཟླས་ཤིང་ཞགས་པས་སྐེ་ནས་བཟུང༌། ཆོས་འབྱུང་ནང་དུ་བཀུག་ལ་གོང་མའི་གཟུངས་རིང་བདུན་བཟླས་ནས། སྲིན་ལག་གཉིས་ལ་མཆིལ་མས་བསྐུས་ལ་རང་གི་མིག་ལ་བྱུག ཡང་ན་སོ་སོར་བཀུག་སྟེ་གང་གི་མིག་ལ་བྱུགས་པ་དེ་གྲོལ་བར་འབྱུང་ངོ༌།། སྔ་མ་ལ་ཡང་མགོ་ཡོད་པའི་སྦྲུལ་གྱི་རྒྱལ་པོའི་མགོ་གཉིས་པ་ཁམ་ཕོར་སྲབ་པའི་ནང་དུ་བཅུག་སྟེ་བསྲེགས་པའི་ཐལ་བ་དང་བ་དམར་མོའི་མར་དང་བསྲེས་ནས་ཨརྒ་ཞེས་པ་རྒྱབ་སྐྱའི་ཤིང༌།

རྡོ་རྗེ་ཉི་མ་རང་བྱུང༌། རྡོ་རྗེ་ཆོས་རང་གི་བྱང་སེམས ༑ རྟ་མཆོག་ཤ་ཆེན། པདྨ་གར་དབང་ས་བོན། ལྟོ་བའི་སྲིན་བུ་ཆུང་ངུ་ལ་གཟུངས་རིང་ལན་བདུན་བཟླས་ནས་བྱང་སེམས་དང་པོ་རྩི་དང་གོ་ལ་ལ་སོགས་པ་སྦྱར་ནས་བྱིན་ན་དབང་དུ་འགྱུར་རོ། །ཞག་ཆེན་མིའི་ཡིན་ལ་གཟུངས་རིང་ཁྲི་ཚོ་རེ་བཟླས་ནས་དྲིལ་ཕྱིས་བསྡུས་ཏེ་ཁུར་བ་བྱས་ཏེ་བྱིན་ན་དབང་དུ་འགྱུར་རོ། ། སྔོན་དུ་བསྙེན་པ་བྱས་ལ་ཟླ་བ་གཟས་ཟིན་པའི་དུས་སུ་གཟུངས་རིང་བཟླས་ཤིང་སྙོམས་འཇུག་བྱ། དེ་ལས་བྱུང་བའི་སྤྱན་རས་གཟིགས་བྱང་སེམས་ཡིན་ཏེ་གཞན་གོ་སླའོ། །ཨི་ཐྀ།། ༈ །།གཤིན་རྗེ་དམར་པོའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་སྙིང་གར་པད་ཉིའི་སྟེང་དུ་ཧཱུྃ་གི་འོད་ཀྱིས་ཚོགས་གཉིས་བསག་པར་བྱའོ། །སྟོང་པའི་ངང་ལས་པད་ཉིའི་སྟེང་དུ་ཧཱུྃ་ལས་དབྱུག་པ་ཧཱུྃ་གིས་མཚན་པ་དེའི་འོད་ཀྱིས་སྤྱན་དྲངས་ཐིམ། གྱུར་པ་ལས་བཅོམ་ལྡན་འདས་སུ་བསྐྱེད་དོ། །སྐུ་ལ་སྦྲུལ་བརྒྱད་ཀྱིས་བརྒྱན་པ། མི་བསྐྱོད་པ་རང་ཆས་སུའོ། །ཡུམ་ཡང་བཅོམ་ལྡན་འདས་དང་འདྲ་བ་བདེ་བས་མྱོས་ཤིང་ས་བོན་འཛག་པ་སྙིང་གར་པད་ཉི་ལ་དབྱུག་པ་བསྒོམས་པའི་ཡེ་ཤེས་སེམས་དཔའོ། །ངྷ་བཻའི་བཞེད་པ་ཡང་ངོ་ ༑ ༑ རྡོ་རྗེ་དང་པདྨ་བྱིན་གྱིས་བརླབས་ཏེ་སྔགས་དེས་སྙོམས་པར་འཇུག་པར་བྱའོ ༑ ༑ ལྟེ་བའི་འོག་ཏུ་པད་སྟེང་དུ་ཧྲཱིཿདམར་པོ་བསམ་མོ། །སྐྱོ་ན་བསྐོར་བའི་བཟླས་པ་བྱ། གོང་མ་སྙིང་པོ། །འོག་མ་ཉེ་སྙིང་ངོ༌། །དེ་གང་རུང་བཟླས་སོ།། །། ༈ གཙུག་ཏོར་རྣམ་པར་རྒྱལ་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་ཧཱུྃ་གི་འོད་ཀྱིས་ཚོགས་གཉིས་བསག་པར་བྱའོ། །སྟོང་པའི་ངང་ལས་པད་ཟླ་ལ་བྷྲཱུྃ་དེའི་སྤྲོ་བསྡུ་ལས་བསྐྱེད་དོ།། པདྨ་ལ་སངས་རྒྱས་ནི་གཡས་ཀྱི་གཉིས་པ་ནའོ། །མཆོད་རྟེན་གཞལ་ཡས་ཁང་རང་ཆས་སུའོ། །བཻ་ངྷའི་བཞེད་པ་ཡང་ངོ༌། །སྐྱོ་ན་སྙིང་གར་པད་ཟླ་ལ། །ཡི་གེ་བཞི་བཟླས་བཟླས་པ་བྱ།

།ལྡང་ན་སྒྱུ་མ་ལ་སོགས་བསྒོམ། །ཨི་ཐི།། ༈ །།སོ་སོར་འབྲང་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླ་ལ་པྲཾ་དེའི་འོད་ཀྱིས་ཚོགས་གཉིས་བསག་གོ །སྟོང་པའི་ངང་ལས་པད་ཟླ་ལ་པྲཾ་སེར་པོ་དེའི་འོད་ཀྱི་སྤྲོ་བསྡུ་ལས་བཅོམ་ལྡན་འདས་མ་བསྐྱེད་དོ། །གཡས་བསྐུམ་གཡོན་བརྐྱང་དུ་བཞུགས་པའི་སྤྱི་བོ་ལ་སོགས་པའི་གནས་གསུམ་དུ་པད་ཟླ་ལ་ཡི་གེ་གསུམ་བཀོད་ལ་བྱིན་གྱིས་བརླབ་པར་བྱའོ། །ནུ་མར་པད་ཟླ་ལ་པྲྃ་བསམ་ཡེ་ཤེས་སེམས་དཔའོ། །དེ་ལས་སྤྲོས་པའི་ལྷ་མོས་མཆོད་པ་དང༌། སྤྲོ་བསྡུ་མི་སྐྱོའི་བར་དུ་བྱའོ། །ངྷ་བཻའི་སྐྱོ་ན་བསྐོར་བའི་བཟླས་པ་བྱ། ཨི་ཐི།། །། ༈ རྨ་བྱ་ཆེན་མོའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། སྙིང་གར་པད་ཟླའི་སྟེང་དུ་མཱྃ་དེའི་འོད་ཀྱིས་རྟེན་ ( ¡¶ ཞ ¡· - རྟེན་ ) སྤྱན་དྲངས་ལ་མཆོད་དོ།། བསོད་ནམས་ཀྱི་རྗེས་ལ་ཚད་མེད་བཞི་བསྒོམ་ལ་སྤྲོ་བསྡུ་བྱའོ། །སྟོང་པའི་ངང་ལས་པད་ཟླ་ལ་མཱཾ། དེའི་འོད་ཀྱི་སྤྲོ་བསྡུ་ལས་རྨ་བྱ་ཆེན་མོ་བསྐྱེད་དོ། །འགྱོང་པར་བཀན་ཞེས་པ་མཉམ་པར་བཞག་པས་བུམ་པའོ། །དོན་གྲུབ་རང་ཆས་སུའོ།། ཡང་ན་ངྷ་བཻའི་བཞེད་པ་ཡང་ངོ༌། །གནས་བཞིར་པད་ཟླ་ལ་ཡི་གེ་བཞི་བསྒོམ་ལ་སྤྲོ་བསྡུ་བྱའོ། །སྐྱོ་ན་བསྐོར་བའི་བཟླས་པ་བྱའོ། །ཨི་ཐྀ།། ༈ །།སྟོང་ཆེན་མོའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད། སྙིང་གར་པད་ཟླ་ལ་བྷྲཱུྃ་གྱི་འོད་ཀྱིས་ཚོགས་གཉིས་བསག སྟོང་པའི་ངང་ལས་ཆུ་ལས་ཉ་འཕར་བའི་ཚུལ་དུ་བསྐྱེད་ལ། རིགས་བདག་རྣམ་སྣང་རང་ཆས་སུའོ། །ཡང་ན་སྟོང་པའི་ངང་ལས་པད་ཟླ་ལ་བྷྲཱུྃ་གྱི་སྤྲོ་བསྡུ་ལས་བསྐྱེད་དོ། །བཟླས་པ་ནི་སྙིང་གར་པད་ཟླ་ལ་ཨོཾ་བྷྲཱུྃ་སྭཱ་ཧཱ་ཞེས་བཀོད་ལ་བཟླས་སོ། །མི་དམིགས་པར་བྱ་བ་ལ་སོགས་པ་ཐམས་ཅད་ལ་མཚུངས་སོ། །ཨི་ཐྀ།། ༈ །།གསང་སྔགས་རྗེས་སུ་འཛིན་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། ཚོགས་གཉིས་བསག་གོ །ཡང་ན་གཞུང་ལྟར་བྱ་མི་དགོས་སོ།

།སྟོང་པའི་ངང་ལས་སྐད་ཅིག་གིས་བསྐྱེད་དོ། །མི་བསྐྱོད་པ་རང་ཆས་སུའོ། །ངྷ་དང་བཻའི་བཞེད་པ་ཡང་བལྟའོ། །སྐྱོ་ན་སྙིང་གར་པད་ཉི་ལ་ཨོཾ་ཧཱུྃ་སྭཱ་ཧཱ་ཞེས་བཀོད་ལ་བཟླས་སོ། །ཨི་ཐྀ།། ༈ །།བསིལ་བའི་ཚལ་ཆེན་མོའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་སྙིང་གར་པད་ཉིའི་སྟེང་དུ་ཛཱིཾ་ལས་དེའི་འོད་ཀྱིས་ཚོགས་གཉིས་བསག སྟོང་པའི་ངང་ལས་སྐད་ཅིག་ལས་བསྐྱེད་དོ། །ཡང་ན་སྟོང་པའི་ངང་ལས་པད་ཉིའི་སྟེང་དུ་ཛཱིཾ་གི་སྤྲོ་བསྡུ་ལས་བསྐྱེད་དོ། །སྣང་བ་མཐའ་ཡས་རང་ཆས་སུའོ། །ངྷ་དང་བཻའི་བཞེད་པའོ། ། སྐྱོ་ན་སྙིང་གར་པད་ཉི་ལ་ཨོཾ་ཛཱིཾ་བ་སྭཱ་ཧཱ་ཞེས་བརྗོད་ལ་བཟླའོ། །ཨི་ཐྀ།། །། ༈ ཕྱིར་བཟློག་མའི་སྒྲུབ་ཐབས་ནི། སྒྲུབ་པ་པོས་སེམས་བསྐྱེད་ལ

༑ སྙིང་གར་ས་བོན་གྱི་འོད་ཀྱིས་ཚོགས་གཉིས་བསག་གོ །སྐད་ཅིག་གིས་སམ་ས་བོན་ལས་སྔར་བཞིན་ནོ། །གདན་པད་ཉིའོ། །མི་བསྐྱོད་པ་རང་ཆས་སུའོ། །སྐྱོ་ན་སྙིང་གར་པད་ཉི་ལ་ཨོཾ་ཧཱུྃ་སྭཱ་ཧཱ། ཞེས་བཀོད་ལ་བཟླས་སོ། །ཨི་ཐྀ།། །། ༈ རྒྱལ་མཚན་རྩེ་མོའི་དཔུང་རྒྱན་གྱི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་ཚོགས་གཉིས་བསགས་གོ །སྟོང་པའི་ངང་ལས་སྐད་ཅིག་གམ། ཡང་ན་ས་བོན་གྱི་སྤྲོ་བསྡུ་ལས་བསྐྱེད་དོ། །མི་བསྐྱོད་པ་རང་ཆས་སུའོ། སྐྱོ་ན་སྙིང་གར་པད་ཉི་ལ་ཨོཾ་ཧཱུྃ་སྭཱ་ཧཱ། བཀོད་ལ་བཟླའོ།།ངྷ་བཻའི་བཞེད་པའོ། །ཨི་ཐི།། ༈ རྣམ་པར་རྒྱལ་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་སྔར་བཞིན་ཚོགས་གཉིས་བསགས་ལ། ཨྃ་ལས་སྤྲོ་བསྡུ་བྱས་པའམ། ཡང་ན་སྐད་ཅིག་གིས་བསྐྱེད་དོ། །གདན་པད་ཉི་ལ་ཚོགས་བདག་གླང་སྣ་མཉམ་པར་མནན་པའོ། །རྣམ་སྣང་དབུ་ལ་རང་ཆས་སུ། སྐྱོ་ན་སྙིང་གར་པད་ཉི་ལ་ཨོཾ་ཨྃ་སྭཱ་ཧཱ ༑ ཞེས་པ་བཀོད་ལ་བཟླས་སོ། །ཨི་ཐྀ།། ༈ །།རྡོ་རྗེ་གནྡྷ་རིའི་སྒྲུབ་ཐབས་ལ། སྒྲུབ་པ་པོས་སྔར་བཞིན་ཚོགས་གཉིས་བསགས་ལ། སྟོང་པའི་ངང་ལས་སྐད་ཅིག་གིས་སམ། ཡང་ན་ཙྃ་ལས་སྤྲོ་བསྡུ་བྱས་པ་ལས་བསྐྱེད་དོ། ། མི་བསྐྱོད་དབུ་ལ་རང་ཆས་སུ་བལྟ། ངྷ་དང་བཻའི་བཞེད་པ་ཡང་ངོ༌། །སྐྱོ་ན་སྙིང་གར་ཨོཾ་ཙྃ་སྭཱ་ཧཱ། བཀོད་ལ་བཟླས་སོ། །འདིའི་གཟུངས་ཆོག་བྱས་ན་མི་ནད་ཕྱུགས་ནད་ཞི་བར་འགྱུར་རོ། །ཨི་ཐི།། ༈ །ཁྲོ་བོ་སྟོབས་པོ་ཆེའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་ཚོགས་གཉིས་བསག་གོ །སྟོང་པའི་ངང་ལས་པད་ཉི་ལ་ཧཱུྃ་གི་སྤྲོ་བསྡུ་ལས་བསྐྱེད་དོ། །སྐྲ་གྱེན་དུ་འགྲེང་བ་ལ་སྦྲུལ་གྱིས་བཅིངས་པའོ ༑ ༑ འོད་དཔག་མེད་རང་ཆས་སམ། ངྷ་དང་བཻའི་བཞེད་པའོ། ། སྐྱོ་ན་སྔགས་ཀྱི་བཟླས་པ་བྱའོ། །ཨི་ཐྀ།། ༈ །།གདུགས་ཀར་མོའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་ཚོགས་གཉིས་བསགས། ལུས་སྒྱུ་མ་ཙམ་གྱི་སྙིང་གར་པད་ཟླ་ལ་ཨོཾ་ལས་འོད་སྤྲོ་བསྡུ་བྱས་པ་ལས་བསྐྱེད་དོ།

།ཡེ་ཤེས་འཁོར་ལོ་དགུག་གཞུག་དང་དབང་བསྐུར་ལ་རིགས་ཀྱི་བདག་པོ་རྣམ་སྣང་གིས་དབུར་བརྒྱན་པའོ། ཡང་ན་རང་ཆས་སོ། །དེ་ནས་ཕྱག་རྒྱ་བཅིངས་ལ་སྙིང་གར་བསྐོར་བའི་བཟླས་པ་བྱ། ཨི་ཐྀ།། ༈ །།རྟ་མགྲིན་གྱི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ། ཚོགས་གཉིས་བསགས་ཏེ། སྟོང་པའི་ངང་ལས་པད་ཉི་ལ་ཧཱུྃ་དམར་པོ་དེའི་འོད་ཀྱི་སྤྲོ་བསྡུ་ལས་བསྐྱེད་པའམ། ཡེ་ཤེས་ལས་ཡོངས་སུ་རྫོགས་ཞེས་པ་སྤྲོ་བསྡུ་ལས་བསྐྱེད་པ། ཡང་ན་སེམས་ཀྱི་སྣང་བ་ཙམ་བྱེད་པའི་ཕྱག་རྒྱ་བཞི་པ་འདི་གྱིས་བྱ་བའི་བརྡའོ། །མི་བསྐྱོད་པ་རང་ཆས་སུའོ། ། ངྷ་དང་བཻའི་བཞེད་པ་བལྟ། དེ་བསྐྱེད་པ་ལ་ཏིང་འཛིན་ཞེས་མིང་བསྟན། སྐྱོ་ན་བསྐོར་ལ་བཟླས་པ་བྱའོ། །ཨི་ཐྀ།། ༈ །།ཧེ་རུ་ཀ་ཞལ་གཅིག་ཕྱག་གཉིས་པའི་སྒྲུབ་ཐབས་ལ། དུར་ཁྲོད་ལ་སོགས་པའི་གནས་སུ། སྒྲུབ་པ་པོས་དམ་ཚིག་གི་རི་ལུ་བསྟེན་ལ། སེམས་བསྐྱེད་དེ། སྙིང་གར་པད་ཉིའི་སྟེང་དུ་ཧཱུྃ་གི་འོད་ཀྱིས་ཚོགས་གཉིས་བསག་གོ །སྟོང་པའི་ངང་ལས་ཧཱུྃ་དང་དུར་ཁྲོད་ཀྱིས་བརྒྱན་པར་སྐད་ཅིག་གིས་རྫོགས་པར་བསམ། ཡང་ན་ཨཱ་ལི་ལས་ཟླ་བ་དང༌། ཀཱ་ལི་ཉིས་འགྱུར་ལས་ཉི་མ་ཐབས་ཤེས་རབ་ཀྱི་རང་བཞིན། བར་དུ་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པ་དེའི་སྤྲོ་བསྡུ་ལས་བསྐྱེད་དོ། །ཕྱག་རྒྱ་དྲུག་གིས་བརྒྱན་པ་གཡོན་པ་ཁ་ཊྭཱྃ་ག་གྲུ་མོ་ལའོ། །ཡེ་ཤེས་དགུག་གཞུག་དབང་བསྐུར། ངྷ་དང་བཻའི་བཞེད་པའོ། །ཡང་ན་མི་བསྐྱོད་པ་རང་ཆས་སུའོ། །སྐྱོ་ན་བསྐོར་བའི་བཟླས་པ་བྱ ༑ ༑ དགྱེས་པ་རྡོ་རྗེའི་གདམས་ངག་ཡིན། ། ཨི་ཐྀ།། ༈ བདག་མེད་མའི་སྒྲུབ་ཐབས་ནི། ནང་གི་སྒྲུབ་ཐབས་ཡིན་པས། སྒྲུབ་པ་པོའི་གནས་ལ་སོགས་པ་དོན་བསྟན་ཏོ། །སྒྲུབ་པ་པོས་སེམས་བསྐྱེད་ལ་ཚོགས་གཉིས་བསག་གོ །སྟོང་པའི་ངང་ལས་པད་ཟླའི་སྟེང་དུ་ཨྃ་གྱུར་པ་ལས་གྲི་གུག་ཨྃ་གིས་མཚན་པ་དེའི་སྤྲོ་བསྡུ་ལས་བསྐྱེད་དོ། །མི་བསྐྱོད་པ་དབུ་ལ་རང་ཆས་སོ།

།གནས་གསུམ་པད་ཟླ་ལ་ཡི་གེ་གསུམ་དགོད་དོ། །བཻ་ངྷའི་བཞེད་པའོ།། སྐྱོ་ན་བསྐོར་བའི་བཟླས་པ་བྱ། ཨི་ཐི།། ༈ །།བདག་མེད་མའི་སྒྲུབ་ཐབས་ལ། བསོད་ནམས་ཀྱི་ཚོགས་བསག་མི་དགོས། སེམས་བསྐྱེད་ལ་བྱམས་པ་དང་སྙིང་རྗེ་བསྒོམ། དེ་ནས་སྟོང་པའི་ངང་ལས་ནམ་མཁའ་པདྨའི་སྟེང་དུ་ཨ་ཟླའི་དཀྱིལ་འཁོར་ལ། ཨྃ་ལས་གྲི་གུག་ཆང་ཟུང་ལ་ཨྃ། དེའི་འོད་ཀྱིས་གཽ་རཱི་ལ་སོགས་པའི་ལྷ་མོ་བརྒྱད་སྤྲོས་ལ་སེམས་ཅན་ཐམས་ཅད་ཀྱི་དོན་བྱས། ཚུར་འདུས་སྤྱན་དྲངས་ཨྃ་ལ་ཐིམ་པ་དེ་གྱུར་པ་ལས་བཅོམ་ལྡན་འདས་མ་བསྐྱེད་དོ། ། གནས་གསུམ་དུ་པད་ཟླ་ལ་འབྲུ་གསུམ་བཀོད་ལ་བྱིན་གྱིས་བརླབ་བོ། །མི་བསྐྱོད་པ་དབུ་ལ་རང་ཆས་སོ། །ངྷ་དང་བཻའི་བཞེད་པ་ལྟར། སྐྱོ་ན་སྙིང་གར་པད་ཟླ་ལ་གནས་པའི་གྲི་གུག་ས་བོན་ལ་སྔར་གྱི་ལྟར་དམིགས་ལ་བཟླས་པ་བྱ། ཨི་ཐྀ ༑༑ ༑༑ ༈ གསེར་མདོག་ཅན་གྱི་ཤེར་ཕྱིན་མའི་སྒྲུབ་ཐབས་ལ། སྒྲུབ་པ་པོས་སེམས་བསྐྱེད་ལ་སྙིང་གར་པད་ཉི་ལ་ངྷཱིཿའི་འོད་ཀྱིས་སྤྱན་དྲངས། ཚོགས་གཉིས་བསགས། སྟོང་པའི་ངང་ལས་པྃ་ལས་པདྨ་ཨ་ལས་ཟླ་བ་ལ་ངྷཱིཿལ། ཨཱ་ལི་གཡོན་སྐོར། ཀཱ་ལི་གཡས་སྐོར། གཉིས་པོར་བ་གཉིས་པོ་འདི་ཡིན་མི་གསུང༌། དེ་གྱུར་པ་ལས་པུསྟི་ངྷཱིཿཡིག་གིས་མཚན་པ་སྤྲོས་བསྡུས་པ་ལས་བསྐྱེད་དོ། །པད་ཟླ་ཡི་གེ་བཞི་ཡི་བདག །ངྷ་དང་བཻ་ཡི་བཞེད་པ་བལྟ། །སྐྱོ་ན་སྔགས་ཀྱི་བཟླས་པ་བྱ ༑ ༑ ཨི་ཐྀ།། ༈ །།རྡོ་རྗེ་ཕག་མོའི་སྒྲུབ་ཐབས་ལ། གཅེར་བུ་ལ་སོགས་པར་མོས་པ་བྱས་ལ་སེམས་བསྐྱེད་དེ། ལྟེ་བར་བྃ་དང་ཆོས་འབྱུང་དམར་པོའི་དབུས་སུ། པདྨ་འདབ་མ་བརྒྱད་པ། དེའི་དབུས་སུ་ཡི་གེ་གཉིས་བཀོད་ལ་དེ་ལས་འོད་འཕྲོས་པས་འོད་ཕུང་དུ་གྱུར་པར་བསམ་མོ། །ཡང་འོད་ཀྱིས་སྤྱན་དྲངས ༑ ༑ དེ་ཐིམ་པར་གྱུར་པ་ལས་བཅོམ་ལྡན་འདས་མ་བསྐྱེད་དེ། ཐོད་པ་ལྔས་དབུ་ལ་བརྒྱན་པ། སྐམ་པོ་ལྔ་བཅུས་དོ་ཤལ་བྱས་པ། ངྷ་དང་བཻའི་བཞེད་པ་ལྟར། མི་བསྐྱོད་པས་དབུར་བརྒྱན་པའོ། །སྐྱོ་ན་ལྟེ་བ་ནས་ཡིག་འབྲུ་བྱུང་ཞིང༌།

ཁར་ཞུགས་ལྟེ་བར་འཁོར་བ་ལྟ་བུའི་བཟླས་པ་བྱའོ། །ཡང་ན་ཧཱུྃ་ཧཱུྃ་ལ་བསྐོར་བའོ།། གོང་མ་སྙིང་པོ། །འོག་མ་ཉེ་སྙིང་ངོ༌། །ཨི་ཐི།། ༈ །།རིག་བྱེད་མའི་སྒྲུབ་ཐབས་ལ། ཚོགས་གཉིས་མི་དགོས། སྒྲུབ་པ་པོས་སེམས་བསྐྱེད་ལ་ལྟེ་བར་གྲུ་གསུམ་ཆོས་འབྱུང༌། དེའི་དབུས་སུ་པདྨ་འདབ་མ་བཞི་པའི་སྟེང་དུ་ཧྲཱིཿབསམ། དེའི་འོད་ཀྱིས་སྤྱན་དྲངས། ཧྲཱིཿལ་ཐིམ་གྱུར་པ་ལས་བསྐྱེད་དེ། རོའི་སྟེང་ན་སྐྱིལ་ཀྲུང་ཕྱེད་པས་བཞུགས་པ། མི་མགོ་རློན་པ་ཉི་ཤུས་དོ་ཤལ་བྱས་པ། རུས་པའི་འཁོར་ལོ་སོགས་ཀྱིས་བརྒྱན་པའོ། །ངྷ་དང་བཻའི་བཞེད་པ་བལྟ། དོན་ཡོད་གྲུབ་པའི་དབུ་རྒྱན་ཅན་ནོ། །སྐྱོ་ན་ལྟེ་བར་གྲུ་གསུམ་དང་པདྨའི་སྟེང་དུ་ཧྲཱིཿལ་བསྐོར་བ་ལ་དམིགས་ལ་བཟླས་པ་བྱའོ། །གཞན་ཡང་ཏིང་ངེ་འཛིན་འབེབས་ན། སྣ་རྩེར་སེམས་མ་ཡེངས་པར་མདུན་དུ་བཞག་ལ། སྔགས་འདིས་བཟླས་པ་འཕེལ་བར་འགྱུར་བ་ཡིན་ནོ། །རབ་གནས་ཀྱི་ཡང་སྔགས་འདི་ཡིན་ནོ། །རྫོགས་སོ།། ༈ བླ་མ་དམ་པ་རྣམས་ལ་ཕྱག་འཚལ་ལོ། །རྡོ་རྗེ་གདན་གྱི་སྒྲུབ་ཐབས་འདི་ལ་དོན་གསུམ་སྟེ། ཀླད་དང༌། གཞུང་དང༌། མཇུག་གོ ། དང་པོ་ལ་གཉིས ༑ མཆོད་པར་བརྗོད་པ་དང༌། བཤད་པར་དམ་བཅའ་བའོ། །གཞུང་ལ་གཉིས་ཏེ། མཎྜལ་ལ་བརྟེན་ཏེ་ཚོགས་བསགས་པ་དང༌། ནང་གི་རྣལ་འབྱོར་རོ།། འདི་ལ་གཉིས། ཚོགས་བསགས་པ་དང༌། འབྲས་བུ་ལྷའི་རྣལ་འབྱོར་རོ། །དང་པོ་ལ་གཉིས་ཏེ། བསོད་ནམས་དང༌། ཡེ་ཤེས་ཀྱི་ཚོགས་སོ། །ཀུན་རྫོབ་ཀྱི་བདེན་པ་ལ་བརྟེན་ནས་བསོད་ནམས། དོན་དམ་གྱི་བདེན་པ་ལ་བརྟེན་ནས་ཡེ་ཤེས་ཀྱིའོ། །འབྲས་བུ་ལྷའི་རྣལ་འབྱོར་ལ་དྲུག་སྟེ། དམ་ཚིག་སེམས་དཔའ་བསྐྱེད་པ་དང༌། སྐྱེ་མཆེད་བྱིན་གྱིས་བརླབ་པ་དང༌། ཡེ་ཤེས་པ་བསྒོམ་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། ཡེ་ཤེས་སེམས་དཔའ་བསྟིམ་པ་དང་བཟླས་པའོ།། ༈ །།བརྟན་པའི་འཁོར་ལོ་ལ་གསུམ་སྟེ། ཀླད་དང་ ༑ གཞུང་དང༌། མཇུག་གོ །གཞུང་ལ་གཉིས་ཏེ། རྒྱུ་ཚོགས་བསགས་པ་དང༌།

འབྲས་བུ་ལྷ་བསྐྱེད་པའོ། །འདི་ལ་བཞི་སྟེ། དམ་ཚིག་སེམས་དཔའ་བསྐྱེད་པ་དང་ ༑ ཡེ་ཤེས་སེམས་དཔའ་བསྒོམ་པ་དང༌། ཏིང་ངེ་འཛིན་སེམས་དཔའ་བསྒོམ་པ་དང༌། བསྒོམས་པའི་ཕན་ཡོན་ནོ།། ༈ །།ཡང་བརྟན་འཁོར་ལོ་གསུམ་སྟེ ༑ ཀླད་དང༌། གཞུང་དང༌། མཇུག་གོ །གཞུང་ལ་གཉིས། གསང་སྔགས་རང་གིས་ལེན་པ་ཉེས་པ་ཆེ་བས་བླ་མ་བསྟེན་པར་བསྟན་པ་དང༌། སྒྲུབ་ཐབས་དངོས་སོ ༑ ༑ འདི་ལ་གཉིས་ཏེ། རྒྱུ་ཚོགས་བསགས་པ་དང༌། འབྲས་བུ་ལྷའི་རྣལ་འབྱོར་རོ ༑ ༑ དང་པོ་ལ་གསུམ་སྟེ། ཚད་མེད་པ་བསྒོམ་པ་དང༌། ཀུན་རྫོབ་ཀྱི་བདེན་པ་ལ་བརྟེན་ཏེ། བསོད་ནམས་ཀྱི་ཚོགས་བསགས་པ་དང༌། ཡེ་ཤེས་ཀྱི་ཚོགས་བསགས་པའོ། །ལྷའི་རྣལ་འབྱོར་ལ་ལྔ་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། ཏིང་ངེ་འཛིན་སེམས་དཔའ་བསྒོམ་པ་དང༌། བཟླས་པ་དང༌། བསྒོམས་པའི་ཕན་ཡོན་ནོ།། ༈ །།ཚིག་ལྷུག་པའི་བརྟན་འཁོར་ལ་ཕན་ཡོན་གྱི་དོད་དུ་བཟླས་པ་བཅུག་པ་ཉིད་དོ།། ༈ །།ཚིག་ལྷུག་པའི་ཨ་ར་པ་ཙ་ན་ལ་གཉིས་ཏེ། གཞུང་དང༌། མཇུག་གོ །གཞུང་ལ་གཉིས། ཚོགས་གཉིས་དང་ ༑ འབྲས་བུ་ལྷའི་རྣལ་འབྱོར་རོ། །དང་པོ་ལ་གཉིས་ཏེ། ཚད་མེད་བཞི་བསྒོམ་པ་དང༌། བདུན་རྣམ་དག་གོ །ལྷའི་རྣལ་འབྱོར་ལ་བཞི་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། ཏིང་ངེ་འཛིན་སེམས་དཔའ་བསྒོམ་པ་དང་ ༑ བཟླས་པའོ།། ༈ །།ཨ་ར་པ་ཙ་ན་ལ་གསུམ་སྟེ། ཀླད་དང༌། གཞུང་དང༌། མཇུག་གོ །གཞུང་ལ་གཉིས་ཏེ། སེམས་བསྐྱེད་སྔོན་དུ་སོང་བའི་ཡེ་ཤེས་ཀྱི་ཚོགས་བསགས་པ་དང༌། ལྷའི་རྣལ་འབྱོར་རོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང༌། སེམས་དཔའ་སུམ་བརྩེགས་བསྒོམ་པ་དང༌། བཟླས་པའོ ༑ ༑ མཇུག་དོན་ལ་གསུམ། ཕན་ཡོན་དང༌། ཡིད་ཆེས་བསྐྱེད་པའི་ཕྱིར་བརྒྱུད་པ་བསྟན་པ་དང༌། དགེ་བའི་རྩ་བ་བསྔོ་བའོ།། ༈ །།འཇམ་དཔལ་གྱིས་བསྡུས་པའི་སྒྲུབ་ཐབས་ལ་གཉིས་ཏེ། ཀླད་དང༌། གཞུང་ངོ༌། གཞུང་ལ་གཉིས་ཏེ། དོན་དམ་ལ་བརྟེན་ཏེ་ཡེ་ཤེས་ཀྱི་ཚོགས་བསགས་པ་དང༌།

འབྲས་བུ་ལྷའི་རྣལ་འབྱོར་རོ། །དེ་ལ་གཉིསཏེ། དམ་ཚིག་པ་བསྐྱེད་པ་དང༌། བཟླས་པའོ།། ༈ འཇམ་དཔལ་རྡོ་རྗེ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གཉིས་ཏེ། ནང་གི་དང༌། ཕྱིའི་རྣལ་འབྱོར་རོ། །ནང་གི་ལ་གཉིས་ཏེ། སྔོན་དུ་བགེགས་བསྐྲད་པ་དང༌། ནང་གི་རྣལ་འབྱོར་དངོས་སོ། །འདི་ལ་གསུམ་སྟེ། བསོད་ནམས་ཀྱི་ཚོགས་བསག་པ་དང༌། སྤྱན་དྲངས་ཞིང་བསྒོམ་པ་དང༌། བཟླས་པའོ ༑ ༑ ཕྱིའི་ལ་གཉིས་ཏེ། མཎྜལ་དང་གཏོར་མའོ།། ༈ །།ངག་གི་རྒྱལ་པོ་ལ་གསུམ་སྟེ། ཀླད་དང༌། གཞུང་དང༌། མཇུག་གོ །གཞུང་ལ་བཞི་སྟེ། ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་དང༌། མཆོད་བསྟོད་སྔོན་དུ་སོང་བས་ལྡང་བ་དང༌། སྒྱུ་མའི་བློས་རྗེས་ཀྱི་སྤྱོད་པ་བྱ་བའོ། །ལྷའི་རྣལ་འབྱོར་ལ་བཞི་སྟེ། ལྷ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། མཆོད་བསྟོད་སྔོན་དུ་སོང་བས་ཏིང་ངེ་འཛིན་སེམས་དཔའ་བསྒོམ་པ་དང༌། སྔགས་བཟླས་པའོ།། ༈ །།རྒྱལ་པོ་ཆེན་པོ་རོལ་པ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུའོ། །འདི་ལ་གཉིས། ལྷ་བསྐྱེད་པ་དང༌། བཟླས་པའོ ༑༑ ༑༑ ༈ རིག་པ་འཛིན་པའི་སྡེ་སྣོད་དུ་གསུངས་པའི་འཇམ་དབྱངས་ཀྱི་སྒྲུབ་ཐབས་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ ༑ ༑ འདི་ལ་གཉིས། ལྷ་བསྐྱེད་ནས་སྤྲོ་བསྡུའི་ཏིང་ངེ་འཛིན་བསྒོམ་པ་དང༌། བཟླས་པའོ།། ༈ །།ཡང་དེ་ཉིད་ཀྱི་སྒྲུབ་ཐབས་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། ལྷ་བསྐྱེད་ནས་སྤྲོ་བསྡུའི་ཏིང་ངེ་འཛིན་དང༌། བཟླས་པའོ།། ༈ །།ཡན་ལག་མེད་པའི་འཇམ་དཔའི་རྡོ་རྗེ་ལ་གཉིས་ཏེ། སྒྲུབ་པའི་ཐབས་གཉིས་དང༌། དབང་བྱ་བའི་ཕྲིན་ལས་སོ། །དང་པོ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ། ལྷ་བསྐྱེད་པ་དང༌། ཡེ་ཤེས་པ་བསྟིམ་པ་དང༌། བཟླས་པ་བྱ་བའོ།། ༈ །།ཆོས་ཀྱི་དབྱིངས་ཀྱི་ངག་གི་དབང་ཕྱུག་གི་ལ་གཉིས་ཏེ།

རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས ༑ ལྷ་བསྐྱེད་པ་དང༌། བཟླས་པའོ།། ༈ །།མཚན་ཡང་དག་པར་བརྗོད་པའི་སྒྲུབ་ཐབས་ལ་གཉིས་ཏེ། རྒྱུ་དང་འབྲས་བུའོ། །དང་པོ་ལ་གཉིས་ཏེ། བསོད་ནམས་དང་ཡེ་ཤེས་ཀྱི་ཚོགས་སོ། །གཉིས་པ་ལ་བཞི་སྟེ། ལྷ་བསྐྱེད་པ་དང་ ༑ ཡེ་ཤེས་པ་བསྟིམ་པ་དང༌། དབང་བསྐུར་བ་དང༌། རྒྱུད་བཀླག་པའོ།། ༈ འཇམ་དཔལ་དཔའ་བོ་གཅིག་པའི་སྒྲུབ་ཐབས་ལ་གཉིས་ཏེ། ཀླད་དང༌། གཞུང་ངོ༌། །གཞུང་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །དང་པོ་ལ་གཉིས་ཏེ། བསོད་ནམས་དང༌། ཡེ་ཤེས་སོ། ། འབྲས་བུ་ལ་གསུམ་སྟེ། ལྷ་བསྐྱེད་པ་དང༌། བཟླས་པ་དང༌། ཞར་ལ་ཕན་ཡོན་བསྟན་པའོ།། ༈ །།འཇམ་དཔལ་ཤེས་རབ་འཁོར་ལོ་ལ་གསུམ་སྟེ། ཀླད་དང་ ༑ གཞུང་དང༌། མཇུག་གོ །གཞུང་ལ་གཉིས། ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། ལྷ་བསྐྱེད་པ་དང༌། འཁོར་ལོ་བསྒོམ་པ་དང ༑ བཟླས་པ་དང༌། ཞར་ལ་ཕན་ཡོན་བསྟན་པའོ།། ༈ །།འཕྲལ་དུ་ཉམས་སུ་མྱོང་བ་བསྐྱེད་པའི་འཇམ་དཔལ་གྱི་ལ་གསུམ་སྟེ། ཀླད་དང༌། གཞུང་དང་ ༑ མཇུག་གོ །གཞུང་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷ་བསྐྱེད་པའོ། །འདི་ལ་བཞི་སྟེ། ལྷ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། ཡེ་ཤེས་པ་བསྟིམ་པ་དང༌། བཟླས་པའོ།། ༈ །།འཇམ་དཔལ་གཤིན་རྗེ་ནག་པོ་ལ་གཉིས་ཏེ། རྒྱུ་ཚོགས་གཉིས་བསགས་པ་དང༌། འབྲས་བུ་ལྷའི་རྣལ་འབྱོར་རོ ༑ ༑ འདི་ལ་གཉིས་ཏེ། ལྷ་བསྐྱེད་པ་དང༌། བཟླས་པའོ།། ༈ །།ཡང་དེ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ་སྟེ། ལྷ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། བཟླས་པའོ།། ༈ །།རྡོ་རྗེ་ཆོས་ཀྱི་སྒྲུབ་ཐབས་ལ་གསུམ་སྟེ། ཀླད་དང། གཞུང་དང༌། མཇུག་གོ །གཞུང་ལ་བཞི་སྟེ། དམ་ཚིག་པ་བསྐྱེད་པ་དང༌།སྤྲོ་བསྡུ་ལ་སེམས་གཏད་པ་དང༌། ངག་བསྒྲུབ་པར་བྱ་བའི་ཕྱིར་ལྕེ་བྱིན་གྱིས་བརླབ་པ་དང་

༑ ཕན་ཡོན་ནོ།། ༈ །།སེང་གེ་སྒྲ་ལ་གཉིས་ཏེ། ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ་སྟེ། ལྷ་བསྐྱེད་པ་དང༌། བཟླས་པ་དང་ ༑ ཕྲིན་ལས་བསྒྲུབ་པའོ།། ༈ །།ཁརྶ་པཱ་ཎི་ལ་གཉིས་ཏེ། རྒྱུ་དང༌། འབྲས་བུའོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། བཟླས་པའོ།། ༈ །།ཧ་ལ་ཧ་ལ་ལ་གསུམ་སྟེ། ཀླད་དང༌། གཞུང་དང༌། མཇུག་གོ །གཞུང་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་ལྔ་སྟེ། དམ་ཚིག་པ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། ཡེ་ཤེས་པ་བསྒོམ་པ་དང༌། སྔགས་བཟླས་པ་དང༌། ལྡང་བའི་རྣལ་འབྱོར་རོ།། ༈ །།ཡི་གེ་དྲུག་པ་ལ་གཉིས་ཏེ ༑ རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་གསུམ་ཏེ། ལྷ་བསྒོམ་པ་དང༌། སྙིང་པོ་བཟླས་པ་དང༌། ལྡང་བའི་རྣལ་འབྱོར་རོ།། །། ༈ ཧ་རི་ ༼ ཧ་རི་ ༽ ལ་ཞོན་པར་གྱུར་པ་ལ་གཉིས་ཏེ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། རྟེན་འབྱུང་བ་རིམ་བརྩེགས་བསྒོམ་པ་དང༌། བརྟེན་པ་ལྷ་བསྒོམ་པའོ། །དེ་ལ་བཞི་སྟེ། དམ་ཚིག་སེམས་དཔའ་བསྐྱེད་པ་དང༌། ཡེ་ཤེས་པ་བསྟིམ་པ་དང༌། ཞར་ལ་ཕན་ཡོན་བསྟན་པ་དང༌། བཟླས་པའོ།། ༈ །།ཧ་ལ་ཧ་ལ་ལ་གཉིས་ཏེ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། ལྷ་བསྒོམ་པ་དང༌། སྙིང་པོ་བཟླས་པའོ།། ༈ །།པདྨ་གར་གྱི་དབང་ཕྱུག་ལ་གཉིས་ཏེ། རྒྱུ་དང་འབྲས་བུའོ། །འདི་ལ་གཉིས་ཏེ། བསྒོམ་པ་དང༌། བཟླས་པའོ

༑༑ ༑༑ ༈ སྒྱུ་འཕྲུལ་དྲ་བ་ལ་གཉིས་ཏེ། ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། ༈ སྒྲོལ་མ་ལ་གསུམ་སྟེ། དམ་ཚིག་སེམས་དཔའ་བསྐྱེད་པ་དང༌། ཡེ་ཤེས་སེམས་དཔའ་བསྟིམ་པ་དང༌། བཟླས་པ་བྱ་བའོ།། ༈ །།སྒྲོལ་མ་དཀར་མོ་ལ་གཉིས་ཏེ། རྒྱུ་དང༌། འབྲས་བུའོ། །འདི་ལ་གཉིས། བསྒོམ་པ་དང༌། བཟླས་པའོ།། ༈ །།སེང་ལྡེང་ནགས་ཀྱི་སྒྲོལ་མ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྟིམ་པ་དང༌། བཟླས་པ་བྱ་བའོ།། །། ༈ །།སྒྲོལ་མ་དཀར་མོ་ལ་གསུམ་སྟེ། ཀླད་དུ་རྒྱུ་བསྟན་པ་དང༌། གཞུང་དང༌། མཇུག་གོ །གཞུང་ལ་གཉིས་ཏེ། ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ་སྟེ། ལྷ་བསྒོམ་པ་དང༌། བཟླས་པ་དང༌། དེ་དག་གི་ཕན་ཡོན་ནོ།། ༈ །།ཨཽ་ཌྱན་གྱི་འོད་ཟེར་ཅན་མ་ལ་གཉིས་ཏེ། རྒྱུ་དང་འབྲས་བུའོ།། འདི་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། ༈ རྟོག་པ་ལས་གསུངས་པའི་འོད་ཟེར་ཅན་ལ་གཉིས་ཏེ། ཀླད་དང་ ༑ གཞུང་ངོ༌། །འདི་ལ་གསུམ་སྟེ། བགེགས་བསྐྲད་པ་དང༌། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས། ལྷ་བསྒོམ་པ་དང༌། སྔགས་བཟླས་པའོ།། ༈ །།ཡང་དེ་ཉིད་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ་སྟེ། དམ་ཚིག་སེམས་དཔའ་བསྐྱེད་པ་དང༌། དབང་ནོད་ཅིང་བདག་པོས་རྒྱས་གདབ་པ་དང་ ༑ བཟླས་པའོ།། ༈ །།མྱ་ངན་མེད་པ་ཡང་ངོ༌།། ༈ །།ཨཽ་ཌྱན་གྱི་འོད་ཟེར་ཅན་ལ་གཉིས་ཏེ། རྒྱུ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་ལྔ་སྟེ། དམ་ཚིག་སེམས་དཔའ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། སྔགས་བཟླས་པ་དང༌། ཞར་ལ་ཐུན་མཚམས་ཀྱི་བྱ་བའོ།། ༈ །།ལྷ་མོ་ཙུནྡ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གཉིས་ཏེ། རྒྱུ་ཚོགས་གཉིས་དང་ ༑ འབྲས་བུ་ལྷའི་རྣལ་འབྱོར་རོ། །འདི་ལ་གཉིས།

ལྷ་བསྒོམ་པ་དང༌། སྙིང་པོ་བཟླས་པའོ།། ༈ །།གནོད་གནས་ལ་གཉིས་ཏེ། རྒྱུ་དང༌། འབྲས་བུའོ ༑ ༑ འདི་ལ་གཉིས། ལྷ་བསྐྱེད་པ་དང༌། སྔགས་བཟླས་ཤིང་ཆུ་སྦྱིན་པའོ།། ༈ ཨུ་ཙུཥྨ་ལ་གཉིས་ཏེ། ལྷ་བསྐྱེད་པ་དང༌། ཆུ་སྦྱིན་པའོ།། ༈ །།ནོར་རྒྱུན་མ་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་གཉིས་ཏེ། ལྷ་བསྐྱེད་པ་དང༌། བཟླས་པའོ།། ༈ །ཁྲོ་གཉེར་ཅན་ལ་གཉིས་ཏེ། ཚོགས་གཉིས་དང༌། ལྷའི་རྣལ་འབྱོར་རོ། །འདི་ལ་གཉིས། ལྷ་བསྒོམ་པ་དང༌། སྔགས་བཟླས་པའོ།། ༈ །།བྱམས་པ་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། ༈ །།ཤེས་རབ་ཕ་རོལ་ཕྱིན་མ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གསུམ་སྟེ། དམ་ཚིག་པ་བསྐྱེད་པ་དང་ ༑ ཡེ་ཤེས་པ་བསྒོམ་པ་དང༌། བཟླས་པའོ།། ༈ །།ཡང་དེའི་ལ་གཉིས་ཏེ། གཞུང་དང༌། མཇུག་གོ །གཞུང་ལ་གཉིས་ཏེ། རྒྱུ་ཚོགས་བསག་པ་དང་ ༑ འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། ལྷ་བསྐྱེད་པ་དང༌། རྒོད་ན་སེམས་བཟུང་བའི་ཐབས་དང༌། བཟླས་པ་དང༌། རྫོགས་རིམ་མོ།། །། ༈ ཡང་དེ་ལ་གཉིས་ཏེ། གཞུང་དང༌། མཇུག་གོ །གཞུང་ལ་རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་ལྔ་སྟེ། དམ་ཚིག་སེམས་དཔའ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། ཡེ་ཤེས་པ་བསྒོམ་པ་དང༌། རྫོགས་རིམ་དང༌། བཟླས་པའོ།། ༈ །།མི་གཡོ་བའི་སྒྲུབ་ཐབས་ལ་གཉིས་ཏེ། ཀླད་ཀྱི་དོན་མཆོད་པར་བརྗོད་པ་དང༌། གཞུང་དང་ ༑ མཇུག་གོ །གཞུང་ལ་གཉིས་ཏེ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། ཏིང་ངེ་འཛིན་སེམས་དཔའ་བསྒོམ་པ་དང༌། བཟླས་པའོ།། ༈ གཏུམ་པོའི་སྒྲུབ་ཐབས་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྒོམ་པ་དང༌། དབང་བསྐུར་ཞིང་དབུར་བརྒྱན་པ་དང༌། བཟླས་པའོ།། ༈ འདིར་འོད་ཟེར་ཅན་ནོ།།

༈ །།རྡོ་རྗེ་དབྱངས་ཅན་མ་ལ་གསུམ་སྟེ། ཀླད་དང༌། གཞུང་དང༌། མཇུག་གོ །གཞུང་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གསུམ་སྟེ། ལྷ་བསྒོམ་པ་དང་ ༑ བཟླས་པ་དང༌། ཞར་ལས་སྒྲུབ་པའི་ཐབས་བསྟན་པའོ། །མཇུག་ལ་གཉིས་ཏེ། བསྔོ་བ་དང༌། མཛད་པའི་མཚན་ནོ།། ༈ །།ཁྲོ་བོ་བགེགས་དགྲ་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། ༈ །།རལ་གཅིག་མ་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། །། ༈ འཕགས་མ་དུག་སེལ་མ་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། ལྷ་བསྒོམ་པ་དང༌། སྔགས་བཟླས་པའོ།། ༈ །།རིག་བྱེད་མ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། བསྒོམ་པ་དང༌། བཟླས་པའོ།། ༈ རྟོག་པ་ལས་གསུངས་པའི་རིག་བྱེད་མ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གཉིས་ཏེ། རྒྱུ་ཚོགས་བསག་པ་དང༌། འབྲས་བུ་ལྷར་བསྐྱེ་པའོ ༑ ༑ འདི་ལ་དྲུག་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྟིམ་པ་དང༌། དབང་བསྐུར་ཏེ་རིགས་ཀྱི་བདག་པོས་དབུར་བརྒྱན་པའོ། །བཟླས་པ་དང༌། ཞར་ལས་གཏོར་མ་དང༌། ཕན་ཡོན་བསྟན་པའོ།། ༈ །།ཡང་རིག་བྱེད་མ་ལ་གསུམ་སྟེ། ལྷ་བསྐྱེད་པ་དང༌། སྔགས་བཟླས་པ་དང༌། ཞར་ལས་དབང་བསྐུར་བའི་ཕྲིན་ལས་བསྟན་པའོ།། ༈ །ཁམས་གསུམ་དབང་དུ་བྱེད་པའི་ ¡Ã སྤྱན་རས་གཟིགས་ ( ¡¶ ཞ ¡· རིག་བྱེད་མ་ ) ལ་གཉིས་ཏེ། རྒྱུ་ཚོགས་གཉིས་བསག་པ་དང་ ༑ འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང་ ༑ སྙིང་པོའི་ཡི་གེ་བཞི་བསྒོམ་ཞིང་ལུས་རྡོ་རྗེར་བྱིན་གྱིས་བརླབ་པ་དང༌། རྣལ་འབྱོར་པ་དེའི་སྤྱོད་པ་བསྟན་པ་དང༌། སྙིང་པོའི་སྔགས་ལ་སོགས་པ་བསྟན་པའོ ༑༑ ༑༑ ༈ དཔལ་གནོད་གནས་ལ་བཞི་སྟེ། ལྷ་བསྐྱེད་པ་དང༌། བྱིན་གྱིས་བརླབ་པའི་ཡི་གེ་དང༌། ལྷ་གཙོ་བོ་ལ་དགོད་པ་དང༌།

ཆུ་སྦྱིན་པ་དང་ལྷ་གནད་ལ་དབབ་པའོ།། ༈ །།རྒྱ་ནག་རིམ་པའི་སྒྲོལ་མ་ལ་གསུམ་སྟེ། ཀླད་དང༌། གཞུང་དང༌། མཇུག་གོ །གཞུང་ལ་གཉིས་ཏེ། གནས་དང་གང་ཟག་གི་མཚན་ཉིད་བསྟན་ནས་ཡེ་ཤེས་ཀྱི་ཚོགས་བསགས་པ་དང༌། འབྲས་བུ་ལྷའི་རྣལ་འབྱོར་རོ ༑ ༑ འདི་ལ་གསུམ་སྟེ། ལྷ་བསྒོམ་པ་དང༌། བཟླས་པ་དང༌། ཕན་ཡོན་ནོ།། །། ༈ རྡོ་རྗེ་སྒྲོལ་མ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གཉིས་སྟེ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་གསུམ་སྟེ། དམ་ཚིག་གི་དཀྱིལ་འཁོར་བསྒོམ་པ་དང༌། རྣལ་འབྱོར་པས་བདུན་རྣམ་དག་བྱ་བ་དང༌། ཞར་ལས་ཆེ་བའི་ཡོན་ཏན་གྱི་ཁུངས་བསྟན་པའོ།། ༈ གཤིན་རྗེ་དམར་པོ་ལ་གཉིས་ཏེ། རྒྱུ་ཚོགས་གཉིས་བསག་པ་དང་ ༑ འབྲས་བུ་ལྷའི་རྣལ་འབྱོར་རོ། །འདི་ལ་དྲུག་སྟེ། དམ་ཚིག་སེམས་དཔའ་བསྒོམ་པ་དང༌། ཡེ་ཤེས་སེམས་དཔའ་བསྒོམ་པ་དང༌། སྙོམས་འཇུག་གི་མཆོད་པ་དང༌། རྫོགས་པའི་རིམ་པ་དང༌། སྔོན་དུ་དམ་ཚིག་གི་རྫས་བསྟེན་པའི་ཐབས་དང་ ༑ སྙིང་པོ་བཟླས་པའོ།། ༈ །།གཙུར་ཏོར་རྣམ་པར་རྒྱལ་མ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ ༑ དམ་ཚིག་པ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། ཡེ་ཤེས་པ་བསྒོམ་པ་དང༌། བཟླས་པའོ།། ༈ །།སོ་སོར་འབྲང་མ་ལ་གཉིས་ཏེ ༑ ( ¡¶ ཞ ¡· + རྒྱུ་ ) ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་བཞི་སྟེ། དམ་ཚིག་པ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། ཡེ་ཤེས་པ་བསྒོམ་པ་དང༌། བཟླས་པའོ།། ༈ །།རྨ་བྱ་ཆེན་མོ་ལ་གཉིས་ཏེ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་རོ། ། འདི་ལ་བཞི་ ( ¡¶ ཞ ¡· གསུམ་ ) སྟེ། དམ་ཚིག་པ་བསྐྱེད་པ་དང༌། ¡Ã སྐུ་གསུང་ཐུགས་བྱིན་གྱིས་བརླབ་པ་དང༌། ( ¡¶ ཞ ¡· - སྐུ་གསུང་པ་དང༌། ) སྤྲོ་བསྡུ་ལ་སེམས་གཏད་པ་དང༌། བཟླས་པའོ།། ༈ །།སྟོང་ཆེན་མོ་རབ་ཏུ་འཇོམས་མ་ལ་གཉིས་ཏེ། རྒྱུ་ཚོགས་གཉིས་བསག་པ་དང༌།

འབྲས་བུ་ལྷའི་རྣལ་འབྱོར་རོ།།དེ་ལ་གཉིས། ལྷ་བསྒོམ་པ་དང༌། བཟླས་པའོ།། ༈ །།གསང་སྔགས་རྗེས་སུ་འཛིན་མ་ལ་ གཉིས ༑ ལྷ་བསྐྱེད་པ་དང༌། བཟླས་པའོ།། ༈ །།བསིལ་བའི་ཚལ་ཆེན་མོ་ལ་གཉིས་ཏེ། ལྷ་བསྐྱེད་པ་དང༌། བཟླས་པ་བྱ་བའོ།། ༈ །།ཕྱིར་བཟློག་མ་ཆེན་མོ་འདི་ལ་གཉིས་ཏེ། ལྷ་བསྐྱེད་པ་དང༌། བཟླས་པའོ།། །། ༈ རྒྱལ་མཚན་རྩེ་མོའི་དཔུང་རྒྱན་ལ་ཡང་གཉིས་ཏེ། ལྷ་བསྐྱེད་པ་དང་ ༑ བཟླས་པ་བྱའོ།། ༈ །།རྣམ་པར་རྒྱལ་མ་ལ་གསུམ། རྒྱུ་ཚོགས་གཉིས་བསག་པ་དང༌། འབྲས་བུ་ལྷའི་རྣལ་འབྱོར་དང༌། སྐྱོ་ན་བཟླས་པ་བྱ་བའོ།། ༈ རྡོ་རྗེ་གནྡྷ་རི་ལ་གཉིས་ཏེ། ལྷ་བསྐྱེད་པ་དང༌། བཟླས་པ་བྱ་བའོ ༑༑ ༑༑ ༈ རྡོ་རྗེ་ལྕགས་སྒྲོག་མ་ལ་གཉིས་ཏེ། ལྷ་བསྒོམ་པ་དང༌། བཟླས་པ་བྱ་བའོ།། ༈ །།སྟོབས་པོ་ཆེ་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའི་རྣལ་འབྱོར་རོ། །འདི་ལ་བཞི་སྟེ། དམ་ཚིག་པ་བསྐྱེད་པ་དང༌། ཡེ་ཤེས་པ་བསྟིམ་པ་དང༌། རིགས་ཀྱི་བདག་པོས་དབུར་བརྒྱན་པ་དང༌། བཟླས་ པའོ ༑༑ ༑༑ ༈ གདུགས་དཀར་མོ་ཅན་ལ་གཉིས་ཏེ། རྒྱུ་དང༌། འབྲས་བུའོ། །རྒྱུ་ལ་གཉིས་ཏེ། ལྷ་བསྒོམ་པ་དང༌། བཟླས་པའོ།། ༈ །།རྟ་མགྲིན་ལ་གཉིས་ཏེ། རྒྱུ་ཚོགས་གཉིས་བསག་པ་དང༌། འབྲས་བུའོ། །འདི་ལ་གཉིས་ཏེ། ལྷ་བསྒོམ་པ་དང༌། བཟླས་པའོ།། ༈ །།ཧེ་རུ་ཀ་ལ་གཉིས། ལྷ་བསྒོམ་པ་དང་ ༑ བཟླས་པའོ།། ༈ །།བདག་མེད་མ་ལ་གཉིས་སོ། །འདི་ལ་གསུམ་སྟེ། ལྷ་བསྐྱེད་པ་དང༌། སྐུ་གསུང་ཐུགས་བྱིན་གྱིས་བརླབ་པ་དང༌། བཟླས་པའོ།། ༈ ཡང་བདག་མེད་མ་ལ་གཉིས་ཏེ། རྒྱུ་ཡེ་ཤེས་ཀྱི་ཚོགས་དང༌། འབྲས་བུའོ། །འདི་ལ་གསུམ་སྟེ། ལྷ་བསྐྱེད་པ་དངོས་དང༌། སྐུ་སོགས་གསུམ་བྱིན་གྱིས་བརླབ་པ་དང༌། བཟླས་པའོ།། ༈ །།གསེར་མདོག་ཅན་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ལྷའོ།།འདི་ལ་གཉིས། ལྷ་བསྐྱེད་པ། ཡི་གེ་བཀོད་དེ་བཟླས་པ་བྱ་བའོ།། ༈ །།རྡོ་རྗེ་ཕག་མོ་ལ་གཉིས། ལྷ་བསྐྱེད་པ་དང༌། བཟླས་པའོ།། ༈ །།རིག་བྱེད་མ་ལ་གཉིས་ཏེ། རྒྱུ་ཚོགས་གཉིས་བསག་པ་དང༌།

འབྲས་བུ་ལྷའི་རྣལ་འབྱོར་རོ། །འདི་ལ་གཉིས་ཏེ། ལྷ་བསྐྱེད་པ་དང༌། བཟླས་པ་བྱ་བའོ།། ༈ །།སྒྲོལ་མ་དཀར་མོ་ལ་གཉིས་ཏེ། ཀླད་དང༌། གཞུང་ངོ༌། །འདི་ལ་གཉིས་ཏེ། རྒྱུ་ཚོགས་གཉིས་དང༌། འབྲས་བུ་ ¡Ã ལྷའི་ ( ¡¶ ཞ ¡· - ལྷའི་ ) རྣལ་འབྱོར་རོ། །འདི་ལ་དྲུག་སྟེ། དམ་ཚིག་པ་བསྐྱེད་པ་དང༌། སྙིང་པོའི་རྣམ་དག་དང༌། སྤྲོ་བསྡུ་ལ་སེམས་གཏད་པ་དང༌། བཟླས་པ་དང༌། ལས་ཁ་ཚར་བ་དང༌། སྒྲོ་ཆུན་ལ་ལྷ་དང༌། སྔགས་བཟླས་པའོ། །སྒྲུབ་ཐབས་བསྡུས་པའི་ས་གཅོད་དོ། །ས་སྐྱ་པས་སོ།། རྫོགས་སོ།། །།༄༅། །སྒྲུབ་ཐབས་སྤྱིའི་རྣམ་གཞག་བཞུགས། །༄༅། །བླ་མ་དམ་པ་རྣམས་ལ་ཕྱག་འཚལ་ལོ། །སྤྱིར་འཁོར་བ་ལ་ཐོག་མ་མེད། ཉོན་མོངས་པ་ལ་ཐོག་མ་མེད། སེམས་ཅན་ལ་ཐོག་མ་མེད། སངས་རྒྱས་དང་དེས་གསུངས་པའི་ཆོས་ལ་ཐོག་མ་མེད་དེ། སེམས་ཅན་ཐོག་མ་མེད་པའི་དོན་དུ་སངས་རྒྱས་འཇིག་རྟེན་དུ་བྱོན་ནས་ཆོས་ཐོག་མ་མེད་པ་དེ་གསུངས་སོ ༑ ༑ དེ་ལ་སངས་རྒྱས་ཀྱི་སྐུ་གསུམ་གྱི་རྟེན་ནི་འཛམ་བུའི་གླིང་ན་ཡོད་དེ་ཆོས་སྐུའི་རྟེན་དཔལ་ལྡན་འབྲས་སྤུངས་ཡིན་ཏེ། རྒྱལ་པོ་བྲེ་བོ་ཟས་ཀྱི་བཅོམ་ལྡན་འདས་ཀྱི་ཡོན་བདག་བྱས་ཏེ། ཁྱིམ་པ་འདུལ་བ་ལ་དེར་བསྟན་ནས། དཔལ་ལྡན་དུས་ཀྱི་འཁོར་ལོའི་དཀྱིལ་འཁོར་བཞེངས་ནས་འདོད་པའི་ལྷ་གཉིས་བཏུལ། ཕྱག་ན་རྡོ་རྗེར་དབང་བསྐུར། བུམ་པའི་གཟུགས་གཅིག་ཡོད། དེ་ལ་འཇུས་ན་ཕྱག་རྒྱ་ཆེན་པོ་ཐོབ་བོ། །དེར་ཡང་གསང་སྔགས་གསུངས་སོ། །ལོངས་སྐུའི་རྟེན་ནི་ལྷོ་ནུབ་ན་ལངྐའི་སྒོ་ན་ས་པ་ཏ་ཀང་ཀ་ན་བྱ་བ་ཡོད་དོ། །སྤྲུལ་སྐུའི་རྟེན་ནི་རྡོ་རྗེ་གདན་ན་བྱང་ཆུབ་ཆེན་པོའི་སྐུ་ཡིན་ཏེ། བྱང་ཕྱོགས་སུ་བཅོས་མས་འདུལ་བ་ལ་དེ་ལྟར་བསྟན་ལ། དེའང་དང་པོ་དགའ་ལྡན་ནས་ལྷའི་བུ་དམ་པ་ཏོག་དཀར་པོས་གཟིགས་པས། རྒྱལ་པོ་དཔས་སྦྱིན་གྱི་རིགས་སུའང་མ་བཏུབ། རྒྱལ་པོ་སེར་སྐྱའི་རིགས་ཀྱང་ ༼ མ ༽ གཏུམ་པ་སྟེ་སྲོག་གཅོད་པས་མ་བཏུབ། ལི་ཙྪ་བྱིའི་རིགས་ཀྱང་ང་རྒྱལ་ཆེ་བས་མ་བཏུབ།

འཁོར་གྱི་རྒྱལ་ཕྲན་བཅུ་དྲུག་ཏུ་ཡང་རིགས་དམའ་བས་མ་བཏུབ་ནས། རྒྱལ་པོ་ཤཱཀྱའི་རིགས་སུ་བྱས་ན་སེམས་ཅན་འདུལ་བར་གཟིགས་ནས། གླང་པོ་ཆེ་མཆེ་བ་དྲུག་པ་ཞིག་ཏུ་བྱས་ནས་ཡུམ་གྱི་ལྷུམས་སུ་ཞུགས་ཏེ་བལྟམས་ནས་མཛད་པ་བཅུ་གཉིས་བསྟན་ནོ། །དེ་ལ་རྒྱལ་པོ་ཟས་གཙང་ནི་སྤྱན་རས་གཟིགས་ཡིན་ཏེ། ཐབས་སམ་སྙིང་རྗེའོ། །ཡུམ་ནི་འཇམ་དཔལ་ཏེ་ཤེས་རབ་བམ་སྟོང་པའོ། །དེ་གཉིས་ལས་བཅོམ་ལྡན་འདས་བྱུང་བ་ནི། དབྱེར་མེད་སྤྲུལ་པའི་སྐུའོ། །དེས་སེམས་ཅན་ཐོག་མ་མེད་པའི་དོན་དུ་ཆོས་ཐོག་མ་མེད་པ་གསུངས་པ་ཡང་བསྡུ་ན་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གསུངས། དེ་ཡང་འདོད་ཆགས་ལ་སྤྱོད་པ་ཉི་ཁྲི་ཆིག་སྟོང༌། དེ་བཞིན་དུ་ཞེ་སྡང་དང༌། གཏི་མུག་དང༌། དུག་གསུམ་ཆ་མཉམ་པ་ལ་སྤྱོད་པའི་གཉེན་པོར། བསླབ་པ་རིན་པོ་ཆེ་གསུམ་གསུངས་སོ། །ཆོས་ཀྱི་སྒོ་མོ་བརྒྱད་ཁྲི་བཞི་སྟོང་པོ་དེ་བསྡུ་ན། ཐམས་ཅད་ཡོད་པར་སྨྲ་བ་རྣམས་ན་རེ། མདོ་སྡེ་གསུང་རབ་ཡན་ལག་བཅུ་གཉིས་སུ་འདུས་པར་འདོད། ཕལ་ཆེན་པ་དང་ ༑ མང་པོས་བཀུར་བ་པ་གསུང་རབ་ཡན་ལག་བཅུ་དྲུག་ཏུ་འདུས་པར་འདོད། གནས་བརྟན་པ་གསུང་རབ་ཡན་ལག་དགུ་རུ་འདུས་པར་འདོད་དོ། །འདོད་ལུགས་དེ་རྣམས་སོ་སོར་ཡོད་ཀྱང་དེ་ཐམས་ཅད་བསླབ་པ་རིན་པོ་ཆེ་གསུམ་དུ་འདུས་ཏེ། ལྷག་པ་ཚུལ་ཁྲིམས་དང༌། ཏྀང་ངེ་འཛིན་དང༌། ཤེས་རབ་བོ། །དེ་གསུམ་དང་སྡེ་སྣོད་རིན་པོ་ཆེ་གསུམ་དུ་འབྲེལ་ཏེ། འདུལ་བ་དང་ཚུལ་ཁྲིམས་དང་ ༑ མདོ་སྡེ་དང་ཏིང་ངེ་འཛིན། མངོན་པ་དང་ཤེས་རབ་ཏུ་འབྲེལ་ཏེ། དོན་ལ་ཆོས་ཐམས་ཅད་སྡེ་སྣོད་གསུམ་དང་བསླབ་པ་གསུམ་དུ་འདུས་སོ། །མདོ་སྡེ་བཅུ་གཉིས་པོ་དེ་སྡེ་སྣོད་གསུམ་དུ་བསྡུ་ལུགས་མི་མཐུན་པ་ཡང་ཤེས་པར་བྱའོ། །དེ་ལ་ཁ་ཅིག་ན་རེ། གསང་སྔགས་ནི་རིག་པ་འཛིན་པའི་སྡེ་སྣོད་སྔར་གྱི་གསུམ་ལས་མ་གཏོགས་པ་ལོགས་པར་འདོད་པ་དང༌། ཁ་ཅིག་མདོ་སྡེར་གཏོགས་པར་འདོད་པ་དང༌།

ཁ་ཅིག་འདུལ་བར་གཏོགས་པར་འདོད་པ་དང༌། ཁ་ཅིག་མངོན་པར་གཏོགས་པར་འདོད་པའི་འདོད་པ་མི་མཐུན་པ་དུ་མ་ཡོད་ཀྱང༌། བླ་མ་ཁམས་པའི་ཞལ་ནས་སྔགས་ཐམས་ཅད་ཆོས་ཐམས་ཅད་ཀྱི་དེ་ཁོ་ན་མངོན་པར་བྱེད་པས་མངོན་པའི་སྡེ་སྣོད་དུ་གཏོགས་པར་བྱེད་དོ། །གསང་སྔགས་ལ་འདོད་པ་མི་མཐུན་པ་མང་བས། རྒྱུད་སྡེའི་གྲངས་མི་མཐུན་པ་བཞིར་བཞེད་དོ། །དེ་རང་ལ་ཡང་མི་མཐུན་པ་མང་ཡང༌། བྱ་བ། སྤྱོད་པ། རྣལ་འབྱོར། རྣལ་འབྱོར་བླ་མེད་བཞིར་བཞེད་དོ། །དེ་ལ་རྒྱུད་སྡེའི་གོ་བའམ་དབྱེ་བ། དབང་པོ་རབ་འབྲིང་གི་སྒོ་ནས་དབྱེ་བ། མི་རིགས་ཀྱི་སྒོ་ནས་དང༌། འདོད་ཆགས་ཀྱི་ཚུལ་བཞིའི་སྒོ་ནས་དང་ ༑ ལྷ་ཡེ་ཤེས་སེམས་དཔས་དངོས་གྲུབ་སྩོལ་ལུགས་ཀྱི་སྒོ་ནས་དང༌། ལུས་ངག་གི་སྤྱོད་པའི་སྒོ་ནས་དང༌།

¡Ã ཆོ་ག་ ( ¡¶ ཞ ¡· - ཆོ་ག་ ) ཟབ་མི་ཟབ་ཀྱི་སྒོ་ནས་དབྱེ་བ་དུ་མ་ཡོད་ཀྱང་ཆོ་ག་ཟབ་མི་ཟབ་ཀྱི་སྒོ་ནས་འཇོག་གོ །དེ་ལ་བྱ་བའི་རྒྱུད་ཀྱི་གོ་བ་ནི་ལུས་ངག་ཡིད་གསུམ་གྱི་བྱ་བ་སྟོན་པ་སྟེ། ལུས་ལྷ་སྐུར་བསྒོམ་པ་དང༌། ཕྱག་རྒྱ་འཆིང་བ་དང༌། ངག་བཟླས་པ་དང༌། བསྟོད་པ་དང༌། སེམས་ ( ¡¶ ཞ ¡· - སེམས་ ) སེམས་ཙམ་དུ་བསྒོམ་པའོ། །སྤྱོད་པའི་རྒྱུད་ནི་དེའི་སྟེང་དུ་ཡིད་ཀྱི་ལས་ཟབ་མོ་རྟོགས་པའི་ཐབས་ཤས་ཆེ་བའོ། །རྣལ་འབྱོར་གྱི་རྒྱུད་ནི་ལུས་ངག་ཡིད་ཀྱི་སྟེང་དུ་ཡིད་ཀྱི་ལས་ཟབ་མོ་རྟོགས་པ་ཤས་ཆེ་བའོ། །རྣལ་འབྱོར་བླ་མེད་ནི་རྣལ་འབྱོར་གྱི་རྒྱུད་ཀྱི་ལུས་ངག་ཡིད་ཀྱི་སྟེང་དུ་ཡིད་ཀྱིས་ལས་ཟབ་མོ་རྟོགས་པ་ཤས་ཆེ་བའོ་ ¡Ã གསུང་ངོ་ ( ¡¶ ཞ ¡· - གསུང་ངོ་ ) ། །དེ་ལ་སྒྲུབ་ཐབས་འདི་རྣམས་གང་གི་ཡིན་ན ༑ བྱ་བའི་རྒྱུད་ཀྱི་སྒྲུབ་ཐབས་ཤས་ཆེ་ལ། དེ་ནས་སྤྱོད་པའི་རྒྱུད་ཀྱི། རྣལ་འབྱོར་གྱྀ་རྒྱུད་ཀྱི། རྣལ་འབྱོར་བླ་མེད་ཀྱི་ཡང་འདོད་དོ། །དེའང་སྟོད་ན་བྱ་བའི་རྒྱུད་ཀྱི་ཤས་ཆེ་གསུང༌། དེའང་རྒྱ་གར་ན་སྒྲུབ་ཐབས་དུ་མ་ཡོད་པ་ལས་དེ་ཕྱོགས་གཅིག་ཏུ་བསྡེབས་པ་གསུམ་ཡོད་པ་ལས། འདི་འབྲིང་པོ་ཡིན་ཡང་ཟེར། ཡང་ཆུང་ངུ་ཞིག་ཡིན་ཟེར་ཏེ། ཆེན་པོ་འདི་བས་མང་བ་ཞིག་མ་འགྱུར་བར་ཡོད་དེ་བླ་མ་ཁམས་པས་བསྒྱུར་བར་བྱས་པས་བོད་མ་དད་པའི་གཏམ་རྒྱུད་ཀྱང་གསུང་ངོ༌།། སྒྲུབ་ཐབས་འདི་ཐམས་ཅད་ཀྱི་འགྱུར་ཡང་བླ་མ་ཁམས་པ་དང༌། པཎྜི་ཏ་དོན་ཡོད་རྡོ་རྗེས་བསྒྱུར་རོ། །བཤད་པའི་བརྒྱུད་པ་ཡང་བླ་མ་ཁམས་པ་ཉིད་ཡིན་ཏེ། བླ་མ་ལ་བརྒྱུད་པ་གཉིས་ཡོད་དཻ། བཻ་རོ་ཙ་ན་རཀྵི་ཏ་དང༌། ངྷ་བྱང་ཆུབ་སེམས་དཔས་སོ། །དེ་གཉིས་དང་བཤད་སྲོལ་ཅུང་ཟད་མི་མཐུན་ཏེ། བཻ་རོ་ཙ་ན་ནི་སྒྲུབ་ཐབས་འདི་ཐམས་ཅད་གཞུང་ཇི་ལྟ་བ་བཞིན་དུ་ཉམས་སུ་ལེན་ཏེ། ཡེ་ཤེས་པ་གཞུག་པ་མེད་པ་དང༌། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ། ¡Ã དབང་བསྐུར་རིགས་བདག་ ( ¡¶

ཞ ¡· - དབང་བསྐུར་རིགས་བདག་ ) བདུད་རྩི་མྱང་བ་ལ་སོགས་པ་ཡོད་པ་རྣམས་ཡོད་པ་བཞིན་མེད་པ་རྣམས་མེད་པ་བཞིན་ཉམས་སུ་ལེན་ནོ། །ངྷ་ནི་ལུགས་གཉིས་སུ་མཛད་དེ། སྤྲོས་པ་ལ་དགའ་བ་རྒྱས་པར་མོས་པ་རྣམས་ལ་ཉམས་ལེན་རྒྱས་པར་གསུངས་པ་བཞིན་བསྡུས་པ་ལའང་བྱས་ལ། རྒྱས་པ་ལ་མི་མོས་པ་རྣམས་ལ་བསྡུས་པ་བཞིན་བཻ་རོ་ཙ་ན་དང་མཐུན་ནོ། །ཡང་བླ་མ་ཁམས་པ་ལ་སྒྲུབ་ཐབས་རྒྱས་བསྡུས་གཉིས་ཉམས་སུ་ལེན་པ་ལ་ཐབས་ཟབ་མི་ཟབ་བམ་ལམ་ཉེ་རིང་ངམ། འབྲས་བུ་ཐོབ་པ་ལ་ཉེ་རིང་ཡོད་དམ་མེད་ཞུས་པས། ཆོ་ག་རྒྱས་བསྡུས་འདུག་ཀྱང་འབྲས་བུ་འབྱིན་པ་ལ་ཐབས་ཆེ་ཆུང་མེད་དེ། ¡Ã ཆོ་ག་རྒྱས་པ་ཐབས་ཆེ། བསྡུས་པ་ཆུང་ ( ¡¶ ཞ ¡· དེ་ཡོད་ ) ན་རྒྱས་པ་ཁོ་ན་ཉམས་སུ་བླངས་ལ་འབྲས་བུ་མྱུར་དུ་འབྱུང་སྟེ། ཐབས་ཆེ་ཆུང་སོགས་མེད་དོ། ། འོན་ཀྱང་ ¡Ã རྒྱས་བསྡུས་སུ་འོང་བའི་གནད་ཀ་ནི། ( ¡¶ ཞ ¡· - རྒྱས་བསྡུསུུ་ུ་ུ་ུ་ུ་་་ཀ་ནི། ) གདུལ་བྱ་རྒྱས་པ་ ( ¡¶ ཞ ¡· + གང་ ) ལ་ ¡Ã དགའ་བ་དང་བསྡུས་པ་ལ་ ( ¡¶ ཞ ¡· - དགའ་བ་དང་བསྡུས་པ་ལ་ ) དགའ་བའི་དོན་དུ་བཅོམ་ལྡན་འདས་ཀྱིས་རྒྱས་བསྡུས་སུ་གསུངས་ལ། དེའི་རྗེས་སུ་ཞུགས་པའི་པཎྜི་ཏ་རྣམས་ཀྱིས་ཀྱང༌། རྒྱས་བསྡུས་སུ་གསུངས་པའོ། །འོ་ན་གང་ཟག་བསྡུས་པ་ལ་དགའ་བའི་དོན་དུ་བཅོམ་ལྡན་འདས་ཀྱིས་བསྡུས་པ་གསུངས་པ་དེ་རྗེས་ཐོབ་ཀྱི་ཤེས་པ་མངའ་འམ་མི་མངའ་བྱས་པ་ལ། བླ་མ་ཁམས་པ་རྗེས་ཐོབ་ཀྱི་ཤེས་པ་མི་བཞེད་དོ། །འོ་ན་བསྡུས་པ་ལ་དགའ་བའི་གང་ཟག་ལ་འདི་བསྡུས་པ་ལ་དགའ་བར་ཤེས་པ་དེ་རང་རྗེས་ཐོབ་ཀྱི་ཤེས་པ་མིན་ནམ་ཞེ་ན། མིན་ཏེ་དེ་ནི་སྟོན་པ་སངས་རྒྱས་པ་དང༌། མ་རྒྱས་པའི་སྔོན་དུ། འགྲཽ་ལ་ཕན་ཕྱིར་ཆོས་རྣམས་སྟོན་བྱེད་ཅིང་དང༌། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པའི་སྨོན་ལམ་གྱི་སྟོབས་སམ་ནུས་པ་ཡིན་ཏེ། སངས་རྒྱས་ཀྱི་སྤྲོས་པ་ཉེ་བར་ཞི་བ་དང༌། གདུལ་བྱའི་རྒྱུད་དག་པ་དང༌། སྔོན་གྱི་སྨོན་ལམ་གྱི་སྟོབས་གསུམ་གྱིས་གདུལ་བྱ་བསྡུས་པ་ལ་དགའ་བ་ལ་

¡Ã དེ་བཞིན་གཤེགས་པས་ ( ¡¶ ཞ ¡· - དེ་བཞིན་གཤེགས་པས་ ) བསྡུས་པ་བསྟན་པར་སྣང་བ་ཡིན་ཏེ། དེ་བཞིན་གཤེགས་པ་ལ་རྗེས་ཐོབ་ཀྱི་ཤེས་པ་མེད་པར་འདོད་དོ། །སྔགས་དང་ཕར་ཕྱིན་ནི་ཐབས་ཀྱི་སྒོ་ནས་སྔགས་ཁྱད་པར་དུ་འཕགས་པར་འདོད་དེ། སྔགས་ནི་འབྲས་བུ་ལམ་དུ་བྱེད་པའོ། །འབྲས་བུ་ལམ་དུ་བྱེད་པ་ཞེས་བྱ་བ་ནི། རྒྱུ་ཚོགས་གཉིས་ ¡Ã ད་ལྟ་ནས་བསགས་པས་ ( ¡¶ ཞ ¡· ཀྱིས་ ) མ་འོངས་པ་ན་འབྲས་བུ་སྐུ་གཉིས་ཐོབ་པ་སྟེ། སྔགས་པས་དུས་ད་ལྟ་ཉིད་དུ་རྒྱུ་ཚོགས་གཉིས་བསགས་པའི་ ¡Ã རྗེས་ལ་ ( ¡¶ ཞ ¡· - རྗེས་ལ་ ) འབྲས་བུ་ལྷ་སྐུ་ཕྱིས་ཐོབ་པ་ ¡Ã དེར་ ( ¡¶ ཞ ¡· དེ་གཉིས་ ) བསྒོམས་ནས་དེ་གོམས་པ་ལས་ ( ¡¶ ཞ ¡· + འབྲས་བུ་ ) གཟུགས་སྐུ་གཉིས་པོ་གང་བསྒོམས་པ་དེ་ཐོབ་པས་ན། འབྲས་བུ་ལམ་དུ་བྱེད་ཅེས་བྱའོ། །དེས་ན་སྒྲུབ་ཐབས་འདི་ཐམས་ཅད་འབྲས་བུ་ལམ་དུ་བྱེད་པའོ། །སྒྲུབ་ཐབས་འདི་ཐམས་ཅད་ལ་གཉིས་སུ་ཤེས་པར་བྱ་སྟེ། བཀའ་ནས་ཕྱུང་བ་དང༌། བཀའ་ལ་བརྟེན་ནས་གང་ཟག་གིས་བྱས་པའོ། །བཀའ་ལ་བརྟེན་པ་ཐམས་ཅད་ལ་དོན་གསུམ་སྟེ། ཀླད་དོན་ཕྱག་འཚལ་ཞིང་བཤད་པར་དམ་བཅའ་བ་དགོས་འབྲེལ་དང་བཅས་པ་དང་ ༑ གཞུང་གི་དོན་དང༌། མཇུག་བརྩམས་པའི་དོན་དགེ་རྩར་བསྔོ་བའོ། ། གསུམ་པོ་དེ་གང་ཟག་གིས་བྱས་པར་ཐམས་ཅད་ལ་ཤེས་པར་བྱའོ། །གཞུང་དོན་ལ་གསུམ་སྟེ། སྒྲུབ་པ་པོ་དང༌། གནས་དང༌། ཐབས་སོ། །ཐབས་ལ་གཉིས། རྒྱུ་ཚོགས་གཉིས་དང༌། འབྲས་བུ་ལྷར་བསྐྱེད་པའོ། །དེ་ལ་གཉིས། རྟེན་དང༌། བརྟེན་པའོ། །རྟེན་བསྐྱེད་པ་ཞེས་བྱ་བ་ནི་ཁ་ཅིག་ཏུ་འབྱུང་བ་རིམ་བརྩེགས་བསྐྱེད་པ་ཡང་ཡོད། ཁ་ཅིག་ཏུ་གཞལ་ཡས་ཁང་སྲུང་འཁོར་དང་བཅས་པ་བསྐྱེད་པ་ཡང་ཡོད། ཁ་ཅིག་ཏུ་གདན་ཙམ་བསྐྱེད་པ་ཡང་ཡོད་དེ། རྟེན་བསྐྱེད་ལུགས་མི་མཐུན་པ་ནི་ཤེས་པར་བྱའོ། །བརྟེན་པ་བསྐྱེད་པ་ཡང༌། བྱང་ཆུབ་ལྔས་བསྐྱེད་པ་དང་ ༑ ཆོ་ག་གསུམ་གྱིས་བསྐྱེད་པ་དང༌། སྐད་ཅིག་གིས་བསྐྱེད་པ་སྟེ། མི་མཐུན་པར་ཤེས་པར་བྱའོ། །དེ་རང་ལའང་ལྷ་གྲངས་གཅིག་དང་གསུམ་དང་ལྔ་ལ་སོགས་པར་ཤེས་པར་བྱའོ།

།རྡོ་རྗེ་གདན་ལ་སོགས་པ་སྒྲུབ་ཐབས་ཁ་ཅིག་ལ་རྟེན་བསྐྱེད་པ་ཞེས་བྱ་བ་དངོས་སུ་གཞུང་ན་ངོས་བཟུང་མེད་ཀྱང་གདན་པད་ཟླ་བསྐྱེད་པ་ལ་གསུང་ངོ༌། །བཀའ་ནས་ཕྱུང་པའི་གང་ཟག་གིས་མ་ ( ¡¶ ཞ ¡· - མ་ ) བྱས་པ་ལ་གསུམ་སྟེ། རྟེན་གྱི་གང་ཟག་དང༌། གནས་དང༌། ཐབས་སོ། །དེའི་དབྱེ་བ་སྔར་དང་འདྲ། རྟེན་གྱི་གང་ཟག་ནི་ཐམས་ཅད་དུ་དབང་བསྐུར་ཐོབ་པ་ཞིག་དགོས་ཏེ། དཀྱིལ་འཁོར་གང་དུ་ཐོབ་ཀྱང་འདྲ། གནས་ནི་སྒྲུབ་པོ་རང་ཉམས་དགའ་བའོ། །རྟེན་གྱི་གང་ཟག་དང་གནས་གཉིས་པོ་དེ་བཀའ་ནས་ཕྱུང་བ་ལ་ཡང་ཤེས་པར་བྱའོ། །བཀའ་ནས་ཕྱུང་བ་དང༌། བཀའ་ལ་བརྟེན་པ་གཉིས་ཀྱི་ཁྱད་པར་ནི། ཀླད་དོན་དང༌། མཇུག་དགེ་རྩ་ཡོད་པ་བསྔོ་བ་ནི། བཀའ་ལ་བརྟེན་པ་ཡིན་ལ། མེད་པ་ནི་ཕྱུང་བའོ། །དེ་གཉིས་ཀ་ལ་རྟེན་གྱི་གང་ཟག་དང༌། གནས་དང་ ༑ ཐབས་གསུམ་ནི་ཐུན་མོང་ཡིན་ལ། གཞུང་ན་ཐབས་ཐམས་ཅད་ན་ཡོད། རྟེན་གྱི་གང་ཟག་དང༌། གནས་ནི་ལ་ལ་ལ་ཡོད་ལ། ལ་ལ་ལ་མེད་དེ་མེད་པ་རྣམས་སུའང་ཡོད་པར་དོན་གྱིས་ཤེས་པར་བྱའོ། །སྒྲུབ་ཐབས་འདི་རྣམས་ནི་སློབ་དཔོན་འདིས་བྱས་མེད་པ་དེ་རྣམས་བརྒྱུད་པ་མེད་པ་མ་ཡིན་ནམ་ཉམས་སུ་བླང་དུ་བཏུབ་བམ་སྙམ་ན། སྤྱིར་སྔགས་ལ་བརྒྱུད་པ་མེད་པར་ཉམས་སུ་བླངས་ཀྱང་འབྲས་བུ་མི་འབྱུང་བ་ནི་འདིའི་སྒྲུབ་ཐབས་གཉིས་པ་ནས་བཤད་པས་བརྒྱུད་པ་དང་ལྡན་དགོས་སོ། །རྒྱ་གར་ན་བརྒྱུད་པ་ཡོད་པ་རྣམས་ཡོད་ཅེས་བྱ། མེད་པ་རྣམས་ལ་བརྒྱུད་པ་བླང་བའི་ཐབས་ཡོད་དོ། ། ¡Ã བླ་མ་ཁམས་པ་ལ་ཡང་བརྒྱུད་པ་བླང་བའི་ཐབས་ཡོད་དེ། ( ¡¶ ཞ ¡· - བླ་མ་ ་་་་་་ ཡོད་དེ། ) སྒྲུབ་ཐབས་འདི་རྣམས་གང་བསྒྲུབས་ཀྱང་སྔོན་དུ་རྨི་ལམ་བརྟག་པའི་ཆོ་ག་བྱས་ལ་བསྒྲུབ་སྟེ། སྔོན་དུ་ཡི་གེ་བརྒྱ་པའམ། དོན་ཞགས་ཀྱི་སྨྱུང་བ་ལ་སོགས་པ་སྡིག་པ་སྦྱང་བའི་ཆོ་ག་བྱ་སྟེ། སྒྲུབ་ཐབས་ཡོད་ཚད་བསགས་ལ་བཅོམ་ལྡན་འདས་ཀྱིས་བདག་ལ་ལས་ཀྱི་འཕྲོ་གང་ལ་ཡོད་རྨི་ལམ་དུ་སྟོན་ཅིག་བྱས་ལ་ཉལ་ལོ།

།རྨི་ལམ་མ་བྱུང་ན་སྡིག་པ་སྦྱང་བའི་ཆོ་ག་མང་པོ་བྱས་ཏེ། དོན་ཞགས་དང༌། སཱ་ཙྪ་དང༌། ཚོགས་འཁོར་ལ་སོགས་པ་བྱའོ། །དེས་ཀྱང་མ་བྱུང་ན་བླ་མ་ལ་དབང་རིམ་བྱའོ། །དེས་ཀྱང་མ་བྱུང་ན་བླ་མས་ལུང་བསྟན་པའི་ལྷ་བསྒོམ་མོ། །རྨི་ལམ་གྱི་རྟགས་ནི་བསྒྲུབ་པའི་ལྷ་དེ་དངོས་སུའམ། ཡང་ན་ཁྱེད་འདི་སྒྲུབས་ཞེས་པའམ་འདི་མ་སྒྲུབས་ཞེས་པའང་ངོ་ ༑༑ ཡང་ན་དགེ་བའི་ལས་བྱེད་པ་དང༌། ལག་ན་མཚོན་ཐོགས་པ་དང་གྱེན་ལ་འགྲོ་བ་ལ་སོགས་པ་རྨི་ལམ་བཟང་ངོ༌། ། ¡Ã དེ་ལས་བཟློག་ན་ངན་ནོ། ། ( ¡¶ ཞ ¡· - དེ་ལས་བཟློག་ན་ངན་ནོ། ། ) རང་གི་མོས་པ་བས་རྨི་ལམ་བརྟན་ཏེ། བདག་འཇམ་དཔལ་ལ་མོས་ཀྱང༌། རྨི་ལམ་དུ་སྤྱན་རས་གཟིགས་བྱུང་ན་དེ་བསྒྲུབ་པའོ། ། ¡Ã རྨི་ལམ་མ་བྱུང་ན་སྔར་བཞིན་ནོ། ། ( ¡¶ ཞ ¡· - རྨི་ལམ་་་་་་་བཞིན་ནོ། ། ) བླ་མ་ཁམས་པའི་ལུགས་ཀྱི་སྒྲུབ་ཐབས་གང་བསྒྲུབས་ཀྱང་ཆོས་ལྔ་དང་ལྡན་དགོས་ཏེ། བར་ཆད་ཀྱི་གདོན་ཞི་བ་ལ་མི་གཡོ་བ། སྡིག་པ་ཞི་བ་ལ་དེ་བཞིན་གཤེགས་པའི་ཡི་གེ་བརྒྱ་པ ༑ ཚེ་རིང་བ་ལ་མེ་རུ་སི་ཀ ཉིན་མཚན་བསྲུང་བ་ལ་འོད་ཟེར་ཅན། ནད་ཞི་བ་ལ་སངས་རྒྱས་སྤྱན་ཏེ་ལྔ་དགོས་པར་ཤེས་པར་བྱའོ། །བཀའ་ལ་བརྟེན་པ་རྣམས་ཀྱི་ཀླད་དོན་གཅིག་ཤེས་ན་ཐམས་ཅད་ཤེས་ཏེ། ཀླད་དོན་ཕྱག་འཚལ་ཞིང་བཤད་པར་དམ་བཅའ་བ་ ¡Ã དགོས་འབྲེལ་དང་བཅས་པ་ ( ¡¶ ཞ ¡· - དགོས་འབྲེལ་དང་བཅས་པ་ ) ལ་གསུམ་སྟེ། མཆོད་བརྗོད་དང༌། བཤད་པར་དམ་བཅའ་བ་དང༌། ཤུགས་ཀྱིས་བསྟན་པ་དགོས་འབྲེལ་ལོ། །དང་པོ་ལ་གསུམ། མཆོད་བརྗོད་གྱི་དགོས་དོན་དང༌། བསྡུས་དོན་དང༌། ཚིག་དོན་ནོ། །དང་པོ་ལ་གཉིས། སྤྱིར་མཆོད་བརྗོད་བྱས་པའི་དགོས་དོན་དང༌། གཞུང་དུ་བྲིས་པའི་དགོས་པའོ། །དང་པོ་ལ་གསུམ ༑ བསྟན་བཅོས་རྩོམ་པ་ལ་བར་ཆད་མི་འབྱུང་བ་དང༌། བརྩམས་པའི་འབྲས་བུ་མཐར་ཕྱིན་པ་དང༌། རང་ཉིད་ཡ་རབས་གོང་མ་དང་སྤྱོད་པ་མཐུན་པར་བྱ་བའོ། །མཆོད་བརྗོད་དེ་ནི་བསྟན་བཅོས་བརྩམ་པར་འདོད་པ་གཞུང་དུ་མ་བཀོད་པའི་དོན་དུ་བྱས་པའོ།

།གཉིས་པ་བྲིས་པ་ནི་མ་འོངས་པའི་ཉན་བཤད་བྱེད་པ་པོ་འབྱོར་པ་ཆུང་བས་ཕྱག་ཙམ་བྱས་པས་ཆོག་སྟེ། མཆོད་པ་དང་གཏོར་མ་སོགས་མི་དགོས་པར་བསྟན་པས་ ¡Ã ཆོག་པ་ནི་ ( ¡¶ ཞ ¡· - ཆོག་པ་ནི་ ) དགོས་དོན་ནོ ༑ ༑ བསྡུས་དོན་ལ་གསུམ། ཕྱག་འཚལ་བའི་ཡུལ་དང༌། རྟེན་གྱི་གང་ཟག་དང༌། ཚུལ་ལམ་ཐབས་སོ། །དང་པོ་ལ་གཉིས་ཏེ། བསྡུས་པ་དང་དབྱེ་བའོ། །བསྡུ་ན་ཕྱག་འཚལ་བའི་ཡུལ་ཏེ། སྐུ་གསུམ་ཡེ་ཤེས་ལྔའི་བདག་ཉིད་ཀྱི་སངས་རྒྱས་དེའོ ༑༑ དེ་ལ་ཆོས་སྐུ་ནི་སྤྲོས་པ་ཐམས་ཅད་དང་བྲལ་བའོ། །ལོངས་སྐུ་ནི་མཚན་དཔེས་བརྒྱན་པའོ། །སྤྲུལ་སྐུ་ནི་དམ་པ་ཏོག་དཀར་པོར་དགའ་ལྡན་དུ་བྱུང་སྟེ་འཛམ་བུ་གླིང་དུ་བྱུང་བའོ། །དེས་གསུངས་པའི་ཆོས་པུ་སྟི་འདི་ནི་ཞེས་སྤྲུལ་པ་ཡིན་ནོ་ཞེས་གསུང་ངོ༌། །ཡེ་ཤེས་ནི་ལྔ་ཡིན་བྱ་བ་ཙམ་ལས་བཞིར་འདོད་པ་དང་ལྔར་འདོད་པའི་འཐད་པ་སོགས་མི་གསུང་ངོ༌། །ཕྱག་འཚལ་བའི་ཡུལ་ལ་དབྱེ་ན་གསུམ་སྟེ། རང་འདོད་པའི་ལྷ་ལ་ཕྱག་འཚལ་བ་དང༌། བརྗོད་བྱ་ལ་འཚལ་བ་དང་ ༑ བརྗོད་བྱའང་ཡིན་ལ། རང་དད་པའང་ཡིན་ནས་འཚལ་བའོ། །ཡུལ་ལོ། ། གང་ཟག་ནི་གཉིས་ཏེ། པཎྜི་ཏ་བསྟན་བཅོས་རྩོམ་པའི་ཚད་དང་ལྡན་པ་དང༌། མི་ལྡན་ཡང་བླ་མའི་གསུང་སྒྲོས་ཟིན་བྲིས་ཐབས་སུ་བྱེད་པའོ། །དང་པོ་ལ་གསུམ་སྟེ ༑ རིག་པའི་གནས་ལྔ་ལ་མཁས་པ་དང༌། མངོན་ཤེས་དང་ལྡན་པ་དང༌། ལྷས་གནང་བ་བྱིན་པའོ། །ཕྱག་བཙལ་བའི་གང་ཟག་དེ་ལ་ལ་ན་གསལ། ལ་ལ་ན་མི་གསལ་ཏེ། གསལ་བ་རྣམས་གང་ཟག་གཉིས་པོ་དེ་གང་རུང་ཡིན་པར་ཤེས་པར་བྱའོ ༑ ༑ གང་ཟག་གོ །ཐབས་ལ་གསུམ། ལུས་ངག་ཡིད་གསུམ་མོ། །ལུས་ལ་གསུམ ༑ རབ་ཡན་ལག་བརྒྱད་ཀྱིས་འཚལ། འབྲིང་ལྔ་ཡིས། ཐ་མ་གསུམ་གྱིས་སོ ༑ ༑ དང་པོ་བརྐྱང་ཕྱག་སྟེ་རྐང་ལག་བཞི། བྲང་དང་ལྔ། ཀོས་ཀོ་དང་དྲུགསྣ་དང་བདུན། དཔྲལ་བ་དང་བརྒྱད་དོ། །གཉིས་པ་ནི། རྐང་ལག་བཞི། མགོ་བོ་དང་ལྔའོ། །གསུམ་པ་ལག་པ་གཉིས། མགོ་དང་གསུམ་གྱིས་འདུད་པར་བྱེད་པའོ ༑ ༑ ངག་ནི་གཅམ་བུ་ཁ་གསག་གི་མཆོད་པ།

ཡོན་ཏན་མེད་པ་ལ་ཡོད་པར་བྱེད་པ་མིན་པར། ཡོན་ཏན་ཇི་ལྟར་ཡོད་པ་བརྗོད་པའོ། །ཡིད་ནི་དང་བའི་དད་པ་ཁྱད་པར་ཅན་སྔོན་དུ་སོང་བས་གུས་པའི་སྒོ་ནས་སོ། །ཐབས་སོ། །ཚིག་དོན་ནི་སྒྲུབ་ཐབས་སོ་སོའི་ཐོག་ཏུ་ཤེས་པར་བྱའོ། །མཆོད་བརྗོད་དོ། །བཤད་པར་དམ་བཅའ་བའི་དགོས་དོན་ནི། རྩོམ་པ་ལ་མྱུར་དུ་འཇུག་པར་འགྱུར་བའི་ཡན་ལག་སྟེ ༑ གྲོགས་པོ་ལ་སོགས་པའི་གམ་དུ། ང་བསྟན་བཅོས་རྩོམ་བྱས་ནས་དམ་བཅས་པས་མྱུར་དུ་རྩོམ་པ་ལ་འཇུག་སྟེ། མྱུར་དུ་མ་བརྩམས་ན་ཚིག་མི་བཙུན་པར་འགྱུར་བས་སོ། །བཤད་པར་དམ་བཅའ་བའི་བསྡུས་དོན་ནི་གཤིན་རྗེ་གཤེད་ནས་བསྟན་པ་དང་འདྲ་གསུངས་ནས། དེའི་དཔེར་བརྗོད་ཀྱང་འདིར་མཛད་དོ། །བཤད་པར་དམ་བཅའ་བའོ། །ཤུགས་ལས་ཤེས་པ་དགོས་འབྲེལ་ལ་བཞི་སྟེ། བརྗོད་བྱ་དང༌། དགོས་པ་དང༌། དགོས་པའི་དགོས་པ་དང༌། འབྲེལ་བའོ ༑ ༑ དང་པོ་ལ་དུ་མ་ཡོད་ཀྱང༌། ཕྱོགས་གཅིག་ལ་སྦྱར་ན་རྡོ་རྗེ་གདན་ལྟ་བུའི་དབང་དུ་བྱས་ན། བརྗོད་བྱ་ཤཱཀ་ཐུབ། རྗོད་བྱེད་དེ་སྟོན་པའི་སྒྲུབ་ཐབས། གཞུང་རྗོད་བྱེད། བརྗོད་བྱ་དེ་རྗོད་བྱེད་ལ་རག་ལས་པས་འབྲེལ་བ། སྒྲུབ་ཐབས་ཤེས་པ་དགོས་པ། སྒྲུབ་ཐབས་ཤེས་ནས་ཉམས་སུ་བླངས་པས་འབྲས་བུ་འབྱུང་བ་ཉིང་དགོས་སོ། །དགོས་འབྲེལ་ལོ། །སྤྱིར་སྒྲུབ་ཐབས་ཞེས་བྱ་བ་ལ་གཉིས། འདིས་གྲུབ་པར་བྱེད་པས་ན་སྒྲུབ་ཐབས་ཏེ་ལམ་གྱི་སྟེང་དུ་སྣང༌། འདིར་བསྒྲུབས་པར་བྱ་བས་ན་སྒྲུབ་ཐབས་ཏེ་འབྲས་བུའོ། །དེ་བཞིན་གཤེགས་པ་ཞེས་པ་ལ་གཉིས་ཏེ ༑ ཚུར་ལ་གཤེགས་པ་སྟེ་དེ་བཞིན་ཉིད་དུ་འདས་པའི་སངས་རྒྱས་རྣམས་ཇི་ལྟར་སངས་རྒྱས་པ་བཞིན་དུ་སངས་རྒྱས་པ་སྟེ། ཆོས་ཐམས་ཅད་ཀྱི་དེ་བཞིན་ཉིད་སྤྲོས་པའི་མཐའ་ཐམས་ཅད་དང་བྲལ་བ་ཟབ་མོ་སྟོང་པའི་དོན་རྟོགས་ཤིང་ཁོང་དུ་ཆུད་པའོ། །ཕར་ལ་གཤེགས་ཙམ་ན་དེ་བཞིན་ཉིད་ལ་གཤེགས་པ་སྟེ། འགྲོ་བ་གང་ལ་མོས་པའི་ཆོས་སྟོན་པ། །གང་ལ་ཅིས་འདུལ་དེ་ལ་དེ་སྟོན་པ། ། བཙུན་པ་སྤྱན་རས་གཟིགས་ལ་ཕྱག་འཚལ་ལོའི་དོན་དང་འདྲ་གསུང་ངོ༌།

།སྤྱིའི་རྣམ་གཞག་གི་ཟིན་བྲིས་ཨི་ཐི།། །།༈ ¡Ã རྡོ་རྗེ་གདན་གྱི་སྒྲུབ་ཐབས་འདི་ལ་དོན་གསུམ། ཀླད་དང༌། གཞུང་དང༌། མཇུག་གོ །དང་པོ་ལ་མཆོད་བརྗོད་དང༌། བཤད་པར་དམ་བཅའ་བའོ ༑ ༑ གཞུང་ལ་གཉིས། རྒྱུ་ཚོགས་བསག་པ་དང༌། འབྲས་བུ་ལྷར་བསྐྱེད་པའོ།། དང་པོ་ལ་གཉིས། བསོད་ནམས་ཀྱི་ཚོགས་དང་ཡེཤེས་ཀྱི་ཚོགས་སོ། །དང་པོ་ལ་གསུམ ༑ དངོས་སུ་བསག་པ་དང༌། ཚད་མེད་པ་དང༌། ཡིད་ཀྱིས་བསག་པའོ། ། ལྷ་སྐུ་བསྐྱེད་པ་ལ་གཉིས། དམ་ཚིག་པ་དང་ཡེ་ཤེས་པ་གཞུག་པའོ། །དང་པོ་ལ་བཞི ༑ ལྷ་བསྐྱེད་པ་དངོས་དང་ང་རྒྱལ། འཁོར་གྱི་སྐུ་མདོག་དང་ཕྱག་མཚན། སྐྱེ་མཆེད་བྱིན་གྱིས་བརླབ་པ། སྐུ་གསུང་ཐུགས་བྱིན་གྱིས་བརླབ་པའོ། །ཡེ་ཤེས་པ་གཞུག་པ་ལ་ལྔ། ཡེ་ཤེས་པ་སྤྱན་དྲང་བ་དང༌། བདུད་རྩི་མྱང་བ་དང༌། བསྟོད་པ་དང་ ༑ དམ་ཚིག་པ་དང་ཡེ་ཤེས་པ་གཉིས་སུ་མེད་པར་བསྒོམ་པ་དང༌། བསྒོམ་ཞིང་བཟླས་པའོ། །དེ་བཞིན་དུ་ས་བཅད་ཀུན་ལ་ཤེས་པར་བྱའོ། ། ( ¡¶ ཞ ¡· - རྡོ་རྗེ་་་་་་་པར་བྱའོ། །

) རྡོ་རྗེ་གདན་ལྟ་བུ་ཞིག་ལ། མངོན་རྟོགས་ཤེས་ན་ཀུན་ཤེས་པས། རྡོ་རྗེ་གདན་ལྟ་བུ་དེ་བསྒྲུབ་པར་འདོད་པས་དབང་བསྐུར་ཐོབ་པ་རྡོ་རྗེ་གདན་པའི་ཆོས་ལྔ་ཤེས་པར་བྱས་ནས་ཉམས་དགའ་བར་གནས་ནས་དང་པོ་ཁྲུས་བྱས་ལ། གནས་ཁང་བྱི་དོར་བྱས་ཏེ་བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ་སྙམ་པའི་སེམས་བསྐྱེད་ལ་དངོས་སུ་བསག་པར་བྱ་བ་ནི། མཎྜལ་བྱུག་པར་བྱ་བའི་ས་ཕྱོགས་སུ་ལག་པ་གཡས་པ་ས་ནོན་གྱི་ཚུལ་དུ་བཞག་ལ། ཨོཾ་བཛྲ་བྷཱུ་མི་ ( ¡¶ ཞ ¡· + ཨཱཿ ) ཧཱུྃ་ཞེས་པས་ས་དེ་གཟུང་བར་བྱའོ། །དེ་ནས་ཨོཾ་བཛྲ་རེ་ཁེ་ ( ¡¶ ཞ ¡· + ཨཱཿ ) ཧཱུྃ། ཞེས་པས་ས་དེ་བྱུག་པར་བྱའོ། །དེ་ནས་ལག་པ་འདེགས་དུས་སུ་ལག་པ་གཡས་ཀྱིས་སྲིན་ལག་གི་སྟེང་དུ་གཡོན་པས་མེ་ཏོག་དེ་བཞག་ནས་གཡས་པའི་སྟེང་ནས་མས་རིམ་གྱིས་སོང་སྟེ་མཎྜལ་གྱི་སྟེང་དུ་བོར་བ་དེས་བསྲུང་ངོ༌། །འོ་ན་ལག་པ་གཡོན་པས་མེ་ཏོག་དེ་བཞག་ན་གཡོན་པ་དེ་བཙོག་ལག་ཡིན་ཏེ། རྒྱ་གར་ན་བཤང་གཅི་ལ་སོགས་པ་ལག་པ་གཡོན་པས་ཕྱི་བའོ ༑ ༑ དེ་ནས་ལག་པ་བཏེག་སྟེ་བཀྲུའོ། །ས་གཟུང་བ་དང་བྱུག་པ་གཉིས་ལས་གཞན་ ( ¡¶ ཞ ¡· + ལ་ ) སྔགས་མི་གསུང་ངོ༌། །སྤྱིར་མཎྜལ་ཆོ་ག་ན་ནི་ཡོད་དོ། །དེ་ནས་མཎྜལ་དེའི་དབུས་སུ་པཾ་ལས་པདྨ་ཨ་ལས་ཟླ་བའི་དཀྱིལ་འཁོར་བསམ། དེའི་དབུས་སུ་ཧཱུྃ་ཆ་ལྔ་པ་དེ་བཞིན་གཤེགས་པ་ལྔའི་ངོ་བོ་སེར་པོ་ཞིག་བསམ་དེ་ལས་འོད་ཟེར་ཕྱོགས་བཅུར་འཕྲོས་འདུས་པ་ལས་དེ་བཞིན་གཤེགས་པ་ལྔ་དང༌། རིགས་ཀྱི་ལྷ་མོ་བཞིར་མོས་པར་བྱས་ཏེ་རིམ་གྱིས་གསལ་བར་བལྟའོ། །དེའང་དབུས་སུ་བཅོམ་ལྡན་འདས་མི་བསྐྱོད་པའི་རང་བཞིན་ཤཱཀ་ཐུབ་སྒྲུབ་ཐབས་བཞིན་ནོ། །སྒྲུབ་པ་པོ་རང་གང་ན་གནས་པ་ཤར་དུ་བྱས་པའི་ཤར་དུ་རྣམ་སྣང་དཀར་པོ་གཡས་འཁོར་ལོ། །གཡོན་དྲིལ་བུ་དཀུར་འཛིན་པའོ། །ལྷོར་རིན་འབྱུང་སེར་པོ་གཡས་རིན་པོ་ཆེ། གཡོན་དྲིལ་བུ་དཀུར་རོ། །ནུབ་ཏུ་འོད་དཔག་མེད་དམར་པོ་གཡས་པདྨ།

གཡོན་དྲིལ་བུའོ། །བྱང་དུ་དོན་ཡོད་གྲུབ་པ་ལྗང་གུ་གཡས་སྣ་ཚོགས་རྡོ་རྗེའམ་རལ་གྲི། གཡོན་དྲིལ་བུའོ། །དེ་བཞིན་གཤེགས་པ་དེ་རྣམས་རྡོ་རྗེ་སྐྱིལ་ཀྲུང་དང་འཁོར་ལོས་སྒྱུར་བའི་ཆ་ལུགས་སོ། །ཤར་ལྷོ་སོགས་མཚམས་བཞིར། ས་སངས་རྒྱས་སྤྱན། ཆུ་མཱ་མ་ཀཱི། མེ་གོས་དཀར་མོ། རླུང་སྒྲོལ་མ་སྐུ་མདོག་དང་ཕྱག་གཡས་པའི་མཚན་མ་ཡབ་དང་འདྲའོ། །གཡོན་རྣམས་ན་ཨུཏྤ་ལ་རེ། དེ་ནས་དེ་རྣམས་ལ་ ¡Ã རང་འདྲ་ ( ¡¶ ཞ ¡· - རང་འདྲ་ ) སྤྱན་དྲངས་ལ། ཡེ་ཤེས་པ་བསྟིམ་མོ། །དེ་ནས་དེ་རྣམས་ལ་མཆོད་པ་དབུལ་བ་ནི་སྒྲུབ་ཐབས་བཞིན་ཏེ་སྔོན་ལ་མེ་ཏོག་འབུལ་ཙ་ན་ལག་ལེན་ལ་མཎྜལ་དབུས་སུ་མེ་ཏོག་ཚོམ་བུ་འགོད་པ་དང་ ( ¡¶ ཞ ¡· + བསྒོམ་པ་ལ་ ) སྔར་བསྐྱེད་པའི་ཤཱཀ་ཐུབ་ཀྱི་དབུ་ལ་མེ་ཏོག་དབུལ་ལོ། །དེ་ནས་གཙོ་འཁོར་ཁྱད་ཡོད་པར་བྱ་བའི་དོན་དུ། གཙོ་བོ་ལ་ཉིས་འགྱུར་དུ་དབུལ་ལོ། །དེ་ནས་ཀུན་ལ་འགྲེ། མཎྜལ་གྱི་སྟེང་ན་མེ་ཏོག་ཚོམ་བུ་དགུ་འདུག་ཀྱང་བསྒོམ་པ་ལ་ལྷ་དགུ་ལ་མེ་ཏོག་དབུལ་ལོ། །དེ་བཞིན་དུ་སྤོས་དང༌། དྲི་དང༌། ཞལ་ཟས་དང༌། མར་མེ་དབུལ་ལོ། །དེའི་རྗེས་ལ་བདག་ཉིད་ཀྱིས་རྟེན་དེ་ཁོ་ནའི་མདུན་དུ། བདུན་རྣམ་དག་གསང་སྔགས་ཀྱི་ ¡Ã སྒྲུབ་ཐབས་སོགས་གང་ནས་བྱུང་ཡང་ཆོག་སྟེ་ ( ¡¶ ཞ ¡· ལུགས་ལོགས་པ་ ) རང་མོས་པ་ལེགས་པ་ཞིག་གིས་བྱའོ ༑ ༑ དེ་ནས་རིངས་ན་ཡི་གེ་བརྒྱ་པ་བཏོན་ལ། ཨོཾ་བཛྲ་མུཿཞེས་པས་མཎྜལ་གྱི་ལྷ་རྣམས་གཤེགས་སུ་གསོལ། མེ་ཏོག་ཚོམ་བུ་བསྡུའོ། །མི་རིངས་ན་གཤེགས་གསོལ་འདིར་མི་བྱེད་དེ་མཎྜལ་གྱི་ལྷ་དེ་ཉིད་ཀྱི་རྩར་འོག་ནས་འབྱུང་བའི་བཟླས་པ་དང་མཇུག་ ¡Ã བསོད་ནམས་སུ་ ( ¡¶ ཞ ¡· - བསོད་ནམས་སུ་ ) བསྔོ་བ་ཡན་ཆད་བྱས་ལ་མཎྜལ་གྱི་ལྷ་དང་ལུས་ཀྱི་ལྷ་གཤེགས་སུ་གསོལ་བ་དུས་གཅིག་ཏུ་བྱའོ། །དེ་ཡན་ཆད་དངོས་སུ་བྱེད་པ་དངོས་པོའི་ཆོས་སོ། །དེའི་རྗེས་ལ་ཚད་མེད་བཞི་གཞུང་བཞིན་བསྒོམ། ཚད་མེད་ཅེས་བྱ་བའི་ངེས་ཚིག་ལ་གསུམ་ལས། དང་པོ་ནི་དམིགས་པའི་ཡུལ་སེམས་ཅན་

¡Ã ཐམས་ཅད་ལ་བྱེད་ཀྱི། ལ་ལ་ལ་བྱེད་ལ། ལ་ལ་ལ་མི་བྱེད་པ་ལྟ་བུ་ནི་མ་ཡིན་པས་དམིགས་པ་ཚད་མེད་དོ། ། ( ¡¶ ཞ ¡· ཚད་མེད་ལའོ༑༑ ) གཉིས་པ་གང་ཟག་ཚད་མེད་ནི་ཚད་མེད་བཞི་མི་བསྒོམ་པའི་ཉན་རང་ལ་ལྟོས་ནས་སོ། །གསུམ་པ་འབྲས་བུ་ཚད་མེད་ནི་ཚངས་པའམ། བརྒྱ་བྱིན་སོགས་ཐོབ་པ་ལ་ལྟོས་ནས་སངས་རྒྱས་ཐོབ་པས་སོ། །དེ་ནས་ཡིད་ཀྱིས་ཚོགས་བསགས་ཏེ། བདག་གིས་ཚོགས་རྟེན་སྤྱན་དྲངས་པ་དང་བདུན་རྣམ་དག་བྱ་བ་དང་ ༑ ཐ་མ་གཤེགས་གསོལ་བྱ་བ་ཐམས་ཅད་ལ། ལུས་ངག་གི་བྱ་བ་མེད་དེ། ཡིད་ཀྱིས་ ¡Ã སྤྱན་འདྲེན། ཡིད་ཀྱིས་ཕྱག ཡིད་ཀྱིས་མཆོད་པ་དང༌། སྡིག་བཤགས་དང༌། རྗེས་སུ་ཡི་རང་བ་ནས་གཤེགས་གསོལ་བར་དུ་ ( ¡¶ ཞ ¡· - སྤྱན་འདྲེན།་་་་་་བར་དུ་ ) མོས་པ་ཙམ་གྱིས་བྱེད་པ་ནི། དངོས་སུ་ལུས་ངག་གི་མཆོད་རྫས་སོགས་ཕུལ་གྱིན་བྱས་པ་བས་བསོད་ནམས་ཆེ་སྟེ། དངོས་སུ་མཆོད་རྫས་ཤིན་ཏུ་མང་བར་བཤམས་ནས་ཕུལ་ཡང་དེ་ལ་ཅང་མེད་དེ། ཡིད་ཀྱིས་མེ་ཏོག་སོགས་འཇིག་རྟེན་གྱི་ཁམས་གང་ ¡Ã བ་ནས་མར་མེས་འཇིག་རྟེན་གྱི་ཁམས་ཀྱི་མུན་པ་ཐམས་ཅད་བསལ་ ( ¡¶ ཞ ¡· - བ་ནས་་་་་་་ཅད་བསལ་ ) བར་བསམ་ཞིང་བྱས་པས་བསོད་ནམས་ཆེ་སྟེ་ཡིད་ཀྱིས་འབྱོར་པ་ཙམ་དངོས་སུ་མི་འབྱོར་རོ། །ཡང་དངོས་སུ་ ¡Ã འབྱོར་པ་བས་ཡིད་ཀྱིས་བསོད་ནམས་ཆེ་སྟེ་བག་ཆགས་ཐམས་ཅད་སེམས་ལ་འཇོག་པས་བསོད་ནམས་ཆེ་སྟེ། དངོས་སུ་ ( ¡¶ ཞ ¡· - འབྱོར་པ་་་་་་་་སྟེ། དངོས་སུ་ ) བྱས་པ་ལུས་ངག་ལ་བག་ཆགས་བཞག་པ་དེ་སྲོག་གི་དབང་པོ་འགགས་ཙམ་ན་ལུས་ངག་དང་འབྲལ་ཡང་སེམས་དང་མ་བྲལ་བས་སོ་གསུངས་ཏེ། འོ་ན་ཡིད་ཁོ་ནས་མི་བྱེད་པར་དངོས་ཀྱིས་བཤད་འདུག་པ་བྱས་པ་ལ། དེ་ནི་འཇིག་རྟེན་ན་དངོས་པོའི་རྫས་ལ་མངོན་ཞེན་ཆེ་བས་དངོས་པོའི་རྫས་བག་རེ་བཏང་བ་ལ་མཆོག་ཏུ་བྱེད་པས་དེ་དང་བསྟུན་པའོ། །དེ་ནས་ཡེ་ཤེས་ཀྱི་ཚོགས་བསག་གོ །བསོད་ནམས་ཀྱི་ཚོགས་ལས་འབྲས་བུ་གཟུགས་སྐུ་གཉིས་འབྱུང་ལ། ཡེ་ཤེས་ཀྱི་ཚོགས་ལས་ཆོས་སྐུ་འབྱུང་བས་སོ།

། ¡Ã རྒྱུ་ཚོགས་བསགས་པའོ། །དེ་ནས་དམ་ཚིག་སེམས་དཔའ་བསྐྱེད་དེ་ང་རྒྱལ་བྱས། དེ་ནས་སྐྱེ་མཆེད་བྱིན་གྱིས་བརླབ། དེ་ནས་སྐུ་གསུང་ཐུགས་བྱིན་གྱིས་བརླབ། ཡེ་ཤེས་པ་སྤྱན་དྲངས། བདུད་རྩི་མྱང༌། བསྟོད་པ་བྱ། དམ་ཚིག་པ་དང་ཡེ་ཤེས་པ་གཉིས་མེད་དུ་བསྒོམ། ( ¡¶ ཞ ¡· དེ་ནས་འབྲས་བུ་རྣལ་འབྱོར་ལ་སོགས་བྱའོ། ། ) དེས་སྐྱོ་ན་བཟླས་པ་ལུགས་གསུམ་ ( ¡¶ ཞ ¡· གཉིས་ ) པོ་གང་རུང་བྱ། ¡Ã དེ་ནས་བསོད་ནམས་སུ་བསྔོ། །དེ་ནས་ཡེ་ཤེས་སེམས་དཔའ་གཤེགས་སུ་གསོལ་ཏེ། ( ¡¶ ཞ ¡· - དེ་ནས་་་་་་་གསོལ་ཏེ། ) སྐབས་འདིར་མཎྜལ་གྱི་ལྷ་གཤེགས་སུ་མ་གསོལ་ན་འདིར་གཤེགས་སོ། །སྔར་གསོལ་ན་ལུས་ལ་བཅུག་པ་རང་ལ་གཤེགས་རྒྱུ་མེད་དོ། །དེ་ནས་རྗེས་སྤྱོད་ལ་དམ་ཚིག་སེམས་དཔའི་ང་རྒྱལ་གྱིས་སྤྱོད་ལམ་རྣམས་བྱེད་དོ། །ཐུན་ཚད་ནི་ཉིན་ལ་བཞི། མཚན་ལ་བཞིའམ། ཡང་ན་གསུམ་གསུམ་དུ་ཤེས་པར་བྱའོ། །ཐུན་མཚམས་སུ་གཏོར་མ་གཏང་བ་ནི། ¡Ã སྤྱིར་སྒྲུབ་ཐབས་འདི་ཐམས་ཅད་ལ ( ¡¶ ཞ ¡· སྤྱན་སྔར་ ) ། རང་རང་གི་གཞུང་ནས་གཏོར་མ་བསྟན་པ་རྣམས་བསྟན་པ་བཞིན་བྱ། མ་བསྟན་པ་རྣམས་ལ་གཏོར་མ་ཤེས་པར་བྱ་སྟེ། དེའང་ཐུན་མཚམས་སུ་ཤེས་པར་བྱ་བའི་ཕྱིར་དང༌། བར་ཆད་ཞི་བར་བྱ་བའི་ཕྱིར་དང༌། ཚོགས་བསག་པར་བྱ་བའི་ཕྱིར་གཏོར་མ་ཤེས་པར་བྱའོ།། དེའང་བླ་མ་ཁམས་པས་གཏོར་མ་ལྕགས་ཀྱི་སྣོད་དུ་མི་བྱ་སྟེ། རིགས་དྲུག་ཏུ་བསྔོ་ཙམ་ན་རོ་ལངས་ལ་མི་ཤིས་པས་སོ། །སྣོད་གཞན་ནི་འདྲ་སྟེ་གཙང་བ་ཞིག་གཅེས་སོ། །གཏོར་མའི་སྣོད་ཚད་ནི་ཡ་ཐ་ལ་ཚད་མེད། མ་ཐ་ཕུལ་ཕྱེད་ཤོང་བ་དང་ ༑ རྒྱུ་ནི་ཡ་ཐ་ལ་ཚད་མེད། མ་ཐ་འབྲས་སམ་ནས་ཉག་མ་བདུན། རྒྱུ་ཆུང་ཚད་དེ་ལས་མེད་ཀྱང༌། གཏོར་སྣོད་ཡོད་ཚད་ཆུས་དགང་ངོ༌། །སྣོད་དང་ཆུའི་ཚད་དེ་གཞུང་གཅིག་ན་ཡོད་གསུང༌། དེ་ལྟར་བཤམས་ལ་བྱིན་རླབས་ནི་འབྲུ་གསུམ་བརྗོད་དེ། ཨོཾ་གྱིས་བདུད་རྩིའི་རང་བཞིན་དུ་དཀར་མེར་སོང༌། ཨཱཿས་ ¡Ã བདུད་རྩི་ ( ¡¶ ཞ ¡· - བདུད་རྩི་ ) དཀར་བ་དེ་ལ་དམར་བའི་མདངས་ཕྱུང་བར་བསམ།

ཧཱུྃ་གིས་བདུད་རྩི་དེ་ཁོལ་བར་བསམ། དེ་ནས་ཡི་གེ་གསུམ་མམ་བདུན་བརྗོད། དེ་ནས་མདུན་དུ་མཎྜལ་ཞིག་བསམ། དེའི་སྟེང་དུ་རང་གི་ལྷ་གང་ཡིན་པ་དེ་སྐད་ཅིག་ཙམ་གྱིས་བསྐྱེད། ¡Ã རང་གི་ཐུགས་ཀ་ནས་འོད་འཕྲོས་ནས། ( ¡¶ ཞ ¡· - རང་གི་་་་་་་འཕྲོས་ནས༑ ) ཡེ་ཤེས་སེམས་དཔའ་སྤྱན་དྲངས་ལ་བསྟིམ། དེ་ནས་རང་གང་ཡིན་པའི་སྔགས་གསུམ་མམ་བདུན་བརྗོད་པས། རང་དང་མདུན་ན་མོ་གཉི་ཀའི་ལྕེ་རྡོ་རྗེའི་སྦུ་གུར་བསམས་ལ་དེས་གསོལ་བས་ཚིམ་པར་བསམ། དེ་ནས་ལྷག་མ་ལུས་པ་རྣམས་ཀྱིས་ཨ་ཀཱ་རོས་ཕྱོགས་སྐྱོང་རྣམས་ཚིམ་པར་བསམ་མོ། །གཏོར་མ་མཆོད་པའི་ཐོག་མཐའ་ཅན་ཞེས་གཞུང་འགའ་ལས་བཤད་པས། མགྲོན་སྤྱན་དྲངས་པའི་རྗེས་དང༌། གཤེགས་སུ་གསོལ་བའི་རྗེས་ལ་མཆོད་པ་བྱའོ། །རང་འདོད་པའི་ཕྲིན་ལས་གཞོལ་ལོ། །སྤྱིར་གཏོར་མ་ལ་མགྲོན་སྤྱན་དྲངས་ནས་བྱིན་གྱིས་རློབ་པ་ཞིག་དང༌། བྱིན་གྱིས་བརླབས་ནས་མགྲོན་སྦྱན་འདྲེན་པ་ཡང་ཡོད་པས། ཌཱ་ཀི་གཉེན་པ་བདེ་མཆོག་སོགས་བྱིན་བརླབས་བྱས་ནས་སྤྱན་འདྲེན། འདིར་གང་བྱས་ཀྱང་ཉེས་པ་མེད་དེ། ཨཱཿས་དམར་པོར་སོང་བ་ནི། གཏོར་མས་ལྷ་དབང་དུ་བྱེད་ལ་དེ་ལ་དམར་པོ་ཤིས་པས་སོ། །ཨི་ཐི།། །།༈ སྤྱིར་ཐང་སྐུ་བྱ་བའི་དུས་ནི་གཉིས་ཏེ། དུས་ཁྱད་པར་ཅན་དང་ཁྱད་པར་ཅན་མ་ཡིན་པའོ། །དང་པོ་ནི། སྨིན་དྲུག་དང༌། གྲེ་དང༌། ས་ག་དང༌། ཆུ་སྟོད་དོ། །དེ་ཉིད་ཀྱི་ཚེ་རྫོགས་པར་བྱས་ལ་ཁྲུས་བྱས་ཏེ། མེ་ཏོག་ལ་རྟེན་འབྲེལ་བཟླས་ལ་གཏོར་བས་རབ་གནས་སོ། །གཉིས་པ་ཚེས་གཅིག་ནས་ཉའི་བར་དུ་ ¡Ã རྫོགས་པར་བྱས་ལ་ ( ¡¶ ཞ ¡· བྱིན་གྱིས་རླབས་ལ། ) རབ་གནས་ནི་བུམ་ཆུ་ལ་སོགས་པས་ཁྲུས་བྱས་ཏེ། གདན་སར་པ་ལའང་བཞུགས་སུ་གསོལ་ཏེ། ས་བོན་དང་ཕྱག་མཚན་གྱི་སྒོ་ནས་ ¡Ã དམ་ཚིག་སེམས་དཔའ་བསྐྱེད། རང་གི་སྙིང་གའི་ས་བོན་གྱི་འོད་ཀྱིས་ ( ¡¶ ཞ ¡· - དམ་ཚིག་་་་་་་འོད་ཀྱིས་ ) ཡེ་ཤེས་སེམས་དཔའ་བསྐྱེད་ལ་ཡིད་ཀྱིས་དེ་ལ་གཞུག རྟེན་འབྲེལ་བཟླས་ལ་ཁྲུས་བྱས་ལ་མཆོད་པ་ལྔས་མཆོད་ནས་ན་བཟའ་ལ་སོགས་པ་ཕུལ་ཏེ།

རབ་གནས་ཀྱི་ཆོ་གའོ། །དེ་ལྟར་རི་མོ་བྱས་ལ ༑ རས་བྲིས་དེ་མདུན་དུ་བཞག་ལ་མཎྜལ་ལེགས་པར་བྱས་ལ་མཆོད་པ་སོགས་བཤམས ༑ རས་བྲིས་རས་སམ་ ¡Ã དར་གྱིས་ ( ¡¶ ཞ ¡· རས་ཀྱིས་ ) གཡོགས་ལ་དབུའི་གཙུག་ཏོར་བཏོན་ལ་དེ་ལ་དམིགས། དེ་གསལ་བ་དང་ཞལ་བཏོན་ལ་དམིགས། དེ་བཞིན་དུ་སྐུ་རྫོགས་པ་ལ་དམིགས་ཏེ་བྱའོ། །དེ་གསལ་བ་དང་ཕྲིན་ལས་གང་བྱེད་ཀྱང་འགྲུབ་སྟེ། རི་མོའི་དགོས་པ་སེམས་བཟུང་ཐབས་སོ། །རྫོགས་རིམ་ཀྱང་འགྲུབ་བོ། །སློབ་དཔོན་འཕགས་པ་ཀླུ་སྒྲུབ་ཀྱིས་ཀྱང༌། བསྐྱེད་པའི་རིམ་ལ་ལེགས་གནས་ཤིང༌། །ཞེས་གསུངས་སོ། །འབྲས་བུ་སྐུ་གསུམ་ལས་བསྐྱེད་རིམ་གྱིས་གཟུགས་སྐུ་གཉིས་རྫོགས་རིམ་གྱིས་ཆོས་སྐུའོ། །བསྐྱེད་རིམ་གྱིས་སྒྲུབ་ཐབས་ཕྱི་ནང་ཀུན་ལ་མི་རྟོག་པ་ཡོད་པས། བསྐྱེད་རིམ་ཁོ་ན་ལ་གཉིས་ཀ་ཚང་ངོ་ ༑ ༑ ཐུན་བཞི་དང་གསུམ་དུ་འགོད་ལུགས་ཀྱང་ཤེས་པར་བྱའོ། ། ¡Ã དེ་དག་ནི་སྒྲུབ་ཐབས་བསྡུས་པའི་སྒྲུ་ཐབས་ཐམས་ཅད་ལ་སྤྱིར་འཇུག་པའི་མན་ངག་གོ ། སོ་སོ་ནི་གཞུང་སོ་སོར་བལྟ་བར་བྱའོ། ། ( ¡¶ ཞ ¡· - དེ་དག་བར་བྱའོ། ། ) སྒྲུབ་ཐབས་བསྡུས་པའི་མན་ངག་གོ །ས་མཱཔྟ་མི་ཐི།། །།༈ དང་པོ་རྡོ་རྗེ་གདན་ནི་ཨ་ལས་ཟླ་བ་ལ་ཧཱུྃ་ངོ༌། །གཉིས་པ་བརྟན་པའི་འཁོར་ལོ་ནི་ཨ་ཐུང་ངུ་དང་མུཿལས་སོ། །གསུམ་པ་ཡང་བརྟན་པའི་འཁོར་ལོ་ནི་ཨ་ལས་ཟླ་བ་ལ་མུཿལས་སོ། །བཞི་པ་ཚིག་ལྷུག་པའི་བརྟན་འཁོར་ནི་ཨ་ལས་ཟླ་བ་ལ་མུཿལས་སོ། །ལྔ་པ་ཚིག་ལྷུག་པའི་ཨ་ར་པ་ཙ་ན་ནི་ཟླ་བ་ལ་ངྷཱིཿའོ།། དྲུག་པ་ཨ་ར་པ་ཙ་ན་ནི་ཟླ་བ་ལ་ངྷཱིཿའོ། །བདུན་པ་འཕགས་པ་འཇམ་དཔལ་ནི་ཟླ་བ་ལ་མུྃ་མོ། །བརྒྱད་པ་འཇམ་པའི་རྡོ་རྗེ་ནི་ཟླ་བ་ལ་ངྷཱིཿལས་སོ། །དགུ་པ་ངག་གི་དབང་པོ་ནི་ཟླ་བ་དང་མུཾ་ལས་སོ། །བཅུ་པ་རྒྱལ་པོ་རོལ་པ་ནི་ཟླ་བ་ལ་མྃ་ལས་སོ ༑ ༑ བཅུ་གཅིག་པ་རིག་པ་འཛིན་པའི་སྡེ་སྣོད་ཀྱི་འཇམ་དཔལ་ནི་ཟླ་བ་ལ་ཐླྷིཾ་ལས་སོ། །བཅུ་གཉིས་པ་རིག་པ་འཛིན་པ་ནི་ཟླ་བ་ལ་ངྷཱིཿལས་སོ། །བཅུ་གསུམ་པ་ཡང་འཕགས་པ་འཇམ་དཔལ་ནི་ཟླ་བ་དང་ཐླྷིཾ་ལས་སོ།

།བཅུ་བཞི་པ་ཡན་ལག་མེད་པའི་འཇམ་པའི་རྡོ་རྗེ་ཟླ་བ་ལ་ཧྃ་ལས་སོ། །བཅོ་ལྔ་པ་ཆོས་དབྱིངས་ངག་དབང་ནི་ཟླ་བ་དང་འོད་ཟེར་རོ། །བཅུ་དྲུག་པ་མཚན་བརྗོད་ཀྱི་ནི་ཟླ་བ་དང་མུཿདམར་པོ་ལས་སོ། །བཅུ་བདུན་པ་འཇམ་པའི་རྡོ་རྗེ་དཔའ་བོ་གཅིག་པ་ནི་ཟླ་བ་དང་མྃ་ལས་སོ། །བཅོ་བརྒྱད་པ་འཇམ་དཔལ་ཤེས་རབ་འཁོར་ལོ་ནི་ཟླ་བ་དང་ཨའམ་ངྷཱིཿའོ། །བཅུ་དགུ་པ་འཕྲལ་དུ་ཉམས་སུ་མྱོང་བ་ནི་ཟླ་བ་དང་ངྷཱིཿའོ། ། ཉི་ཤུ་པ་གཤིན་རྗེ་ནག་པོ་ནི་ཉི་མ་ལ་ཧཱུྃ་ལས་སོ། །ཉེར་གཅིག་པ་གཤིན་རྗེ་ནི་ཉི་མ་ལ་ཧཱུྃ་ལས་སོ། །ཉེར་གཉིས་པ་གཤིན་རྗེ་ནི་ཟླ་བ་ལ་ཧཱུྃ་ལས་སོ། །ཉེར་གསུམ་པ་རྡོ་རྗེ་ཆོས་ནི་ཟླ་བ་ལ་ཧྲཱིཿལས་སོ། །ཉེར་བཞི་པ་སེང་གེ་སྒྲ་ནི་པདྨ་དང་སེང་གེའི་སྟེང་དུ་ཟླ་བ་ལ་ཧྲཱིཿལས་སོ། །ཉེར་ལྔ་པ་ཧ་ལ་ཧ་ལ་ནི་ཟླ་བ་ལ་ཧྲཱིཿལས་སོ།། ཉེར་དྲུག་པ་ཁར་ས་པ་ཎི་ནི་ཟླ་བ་ལ་ཧྲཱིཿལས་སོ། །ཉེར་བདུན་པ་ཡི་གེ་དྲུག་མ་ནི་ཟླ་བ་དང་ཧྲཱིཿལས་སོ། །ཉེར་བརྒྱད་པ་ཧ་རི་ཧ་རི་ལ་ཞོན་པ་ནི་འབྱུང་བ་རིམ་བརྩེགས་དང༌། རི་རབ་སོགས་ཀྱི་སྟེང་དུ་ཟླ་བ་ལ་སྐད་ཅིག་གིས་སོ། །ཉེར་དགུ་པ་ཧ་ལ་ཧ་ལ་ནི་པད་ཟླ་ལ་ཧྲཱིཿལས་སོ། །སུམ་ཅུ་པ་པདྨ་གར་དབང་ནི་སྣ་ཚོགས་པདྨ་དང་ཟླ་བ་ལ་ཧྲཱིཿལས་སོ། །སོ་གཅིག་པ་སྒྱུ་འཕྲུལ་དྲ་བའི་སྤྱན་རས་གཟིགས་ནི་པད་ཟླ་ལ་ཧྲཱིཿལས་སོ། །སོ་གཉིས་པ་སྒྲོལ་མ་ནི་པད་ཟླ་ལ་ཏཱྃ་ལས་སོ། །སོ་གསུམ་པ་སྒྲོལ་མ་དཀར་མོ་ནི་པད་ཟླ་ལ་ཧཱུྃ་ལས་སོ། །སོ་བཞི་པ་སེང་ལྡེང་ནགས་ཀྱི་སྒྲོལ་མ་ནི་པདྨ་དང་ཟླ་བ་ལ་ཏཱྃ་ལས་སོ། །སོ་ལྔ་པ་སྒྲོལ་མ་དཀར་མོ་ནི་པད་ཟླ་ལ་ཏཱྃ་ལས་སོ། །སོ་དྲུག་པ་ཨཽཌྱན་གྱི་འོད་ཟེར་ཅན་ནི་པད་ཉིའི་སྟེང་དུ་མྃ་ལས་སོ། །སོ་བདུན་པ་རྟོག་པ་ལས་གསུངས་པའི་འོད་ཟེར་ཅན་ནི་པད་ཉི་ལ་མྃ་ལས་སོ། །སོ་བརྒྱད་པ་རྟོགས་པ་ལས་གསུངས་པའི་འོད་ཟེར་ཅན་ནི་ཟླ་བ་ལ་མྃ་ལས་སོ། །སོ་དགུ་པ་མྱ་ངན་མེད་པའི་ཤིང་གི་འོད་ཟེར་ཅན་ནི་པད་ཟླ་ལ་མྃ་སེར་པོ་ལས་སོ།

།བཞི་བཅུ་པ་ཨཽ་ཌྱན་གྱི་འོད་ཟེར་ཅན་ནི་པད་ཉི་ལ་མྃ་ལས་སོ། །ཞེ་གཅིག་པ་ཨཽ་ཌྱན་གྱི་འོད་ཟེར་ཅན་ནི་པད་ཉི་ལ་ཧཱུྃ་ལས་སོ། །ཞེ་གཉིས་པ་ཙུནྡ་ནི་པད་ཟླ་ལ་ཙྃ་ལས་སོ། །ཞེ་གསུམ་པ་གནོད་གནས་ནི་པད་ཟླ་ལ་ཛཿལས་སོ། །ཞེ་བཞི་པ་ཨུ་ཙུཥྨ་ཛམྦྷ་ལ་ནི་པད་ཟླ་ལ་ཧཱུྃ་ལས་སོ། །ཞེ་ལྔ་པ་ནོར་རྒྱུན་མ་ནི་པད་ཟླ་ལ་ཙྃ་ལས་སོ། །ཞེ་དྲུག་པ་ཁྲོ་གཉེར་ཅན་ནི་པད་ཟླ་ལ་བྷྲྀ་ྃལས་སོ། །ཞེ་བདུན་པ་བྱམས་པ་ནི་པད་ཟླ་ལ་མཻཾ་ལས་སོ། །ཞེ་བརྒྱད་པ་ཤེས་རབ་ཕ་རོལ་ཕྱིན་མ་ནི་པད་ཟླ་ལ་ཨྃ་ལས་སོ། །ཞེ་དགུ་པ་ཤེས་རབ་ཕ་རོལ་ཕྱིན་མ་ནི་པད་ཟླ་ལ་པྲཾ་ལས་སོ། །ལྔ་བཅུ་པ་ཤེས་རབ་ཕ་རོལ་ཕྱིན་མ་ནི་པད་ཟླ་ལ་ངྷཱིཿལས་སོ། །ང་གཅིག་པ་ཤེས་རབ་ཀྱི་ཕ་རོལ་ཏུ་ཕྱིན་མ་ནི་པད་ཟླ་ལ་ངྷཱིཿལས་སོ། །ང་གཉིས་པ་བསྡུས་པའི་ཤེས་ཕྱིན་ནི་པད་ཟླ་ལ་ངྷཱིཿསེར་པོ་ལས་སོ། །ང་གསུམ་པ་མི་གཡོ་བ་ནི་པད་ཉི་ལ་ཧཱུྃ་ལས་སོ། །ང་བཞི་པ་གཏུམ་པོ་ཆེན་པོ་ནི་པད་དཀར་ཉི་མ་ལ་ཧཱུྃ་ལས་སོ། །ང་ལྔ་པ་རྡོ་རྗེ་ཧཱུྃ་མཛད་ནི་པད་ཉི་ལ་ཧཱུྃ་ལས་སོ། །ང་དྲུག་པ་རི་ཁྲོད་ལོ་མ་ཅན་པད་ཟླ་ལ་པྃ་སེར་པོ་ལས་སོ། །ང་བདུན་པ་དབྱངས་ཅན་མ་ནི་པད་ཟླ་ལ་དོཿལས་སོ། །ང་བརྒྱད་པ་བགེགས་དགྲ་ནི་པད་ཉི་ལ་ཧཱུྃ་ལས་སོ། །ང་དགུ་པ་རལ་པ་གཅིག་མ་ནི་པད་ཉི་ལ་ཏཱྃ་ལས་སོ། །དྲུག་ཅུ་པ་དུག་སེལ་མ་ནི་པད་ཉི་ལ་ཛྃ་ལས་སོ། །རེ་གཅིག་པ་རིག་བྱེད་མ་ནི་པད་ཉི་ལ་ཧྲཱིཿལས་སོ། །རེ་གཉིས་པ་ཡང་རྟོག་པ་ལས་གསུངས་པའི་འོད་ཟེར་ཅན་ནི་པད་ཟླ་ལ་ཧྲཱིཿལས་སོ། །རེ་གསུམ་པ་ཨཽ་ཌྱན་གྱི་རིག་བྱེད་མ་ནི་པད་ཟླ་ལ་ཧྲཱིཿལས་སོ། །རེ་བཞི་པ་ཨཽ་ཌྱན་ནས་བྱུང་བའི་རིག་བྱེད་མ་ནི་པད་ཉི་ལ་ཧཱུྃ་ལས་སོ། །རེ་ལྔ་པ་ཁམས་གསུམ་དབང་དུ་བྱེད་པ་ནི་པད་ཉི་ལ་ཧྲཱིཿལས་སོ། །རེ་དྲུག་པ་གནོད་གནས་ནི་པད་ཟླ་ལ་བཾ་ལས་སོ། །རེ་བདུན་པ་རྒྱ་ནག་རིམ་པའི་སྒྲོལ་མ་ནི་པད་ཟླ་ལ་ཏཱྃ་ལས་ཐོད་པའི་ནང་དུ་གྲི་གུག་ཧཱུྃ་གིས་མཚན་པ་ལས་སོ།

།རེ་བརྒྱད་པ་རྡོ་རྗེ་སྒྲོལ་མ་ནི་པད་ཟླ་ལ་ཏཱྃ་ལས་སོ། །རེ་དགུ་པ་གཤིན་རྗེ་དམར་པོ་ནི་པད་ཉི་ལ་ཧཱུྃ་ལས་སོ། ། བདུན་ཅུ་པ་སོ་སོར་འབྲང་མ་ནི་པད་ཟླ་ལ་པྲྃ་ལས་སོ། །དོན་གཅིག་པ་གཙུར་ཏོར་རྣམ་རྒྱལ་ནི་པད་ཟླ་ལ་བྷྲཱུྃ་ལས་སོ། །དོན་གཉིས་པ་རྨ་བྱ་ཆེན་མོ་ནི་པད་ཟླ་ལ་མྃ་ལས་སོ། །དོན་གསུམ་པ་སྟོང་ཆེན་མོ་ནི་པད་ཟླ་ལ་བྷྲཱུྃལས་སོ། །དོན་བཞི་པ་གསང་སྔགས་རྗེས་སུ་འཛིན་མ་ནི་པད་ཉི་ལ་ཧཱུྃ་ལས་སོ། །དོན་ལྔ་པ་བསིལ་བའི་ཚལ་ཆེན་མོ་ནི་པད་ཉི་ལ་ཛཱིཾ་ལས་སོ། །དོན་དྲུག་པ་ཕྱིར་བཟློག་པ་ཆེན་མོ་ནི་པད་ཟླ་ལ་ཧཱུྃ་ལས་སོ། །དོན་བདུན་པ་རྒྱལ་མཚན་རྩེ་མོའི་དཔུང་རྒྱན་ནི་པད་ཉི་ལ་ཧཱུྃ་ལས་སོ། །དོན་བརྒྱད་པ་རྣམ་རྒྱལ་ནི་པད་ཟླ་ལ་ཨོཾ་ལས་སོ། །དོན་དགུ་པ་གངྔྷ་རི་ནི་པད་ཟླ་ལ་ཧཱུྃ་ལས་སོ། །བརྒྱད་ཅུ་པ་མགོན་པོ་ནག་པོ་ནི་པད་ཉི་ལ་ཧཱུྃ་ལས་སོ། །གྱ་གཅིག་པ་རྡོ་རྗེ་ལྕགས་སྒྲོག་མ་ནི་པད་ཉི་ལ་ཧཱུྃ་ལས་སོ། །གྱ་གཉིས་པ་སྟོབས་པོ་ཆེ་ནི་པད་ཉི་ལ་ཧཱུྃ་ལས་སོ། །གྱ་གསུམ་པ་གདུགས་དཀར་ནི་པད་ཟླ་ལ་ཨོཾ་ལས་སོ། །གྱ་བཞི་པ་རྟ་མགྲིན་ནི་པད་ཉི་ལ་ཧྃ་ལས་སོ། །གྱ་ལྔ་པ་ཧེ་རུ་ཀ་ཞལ་གཅིག་ཕྱག་གཉིས་པ་ནི་པད་ཉི་ལ་ཧཱུྃ་ལས་སོ། །གྱ་དྲུག་པ་བདག་མེད་མ་ནི་པད་ཟླ་ལ་ཨྃ་ལས་སོ། །གྱ་བདུན་པ་ཡང་བདག་མེད་མ་ནི་པད་ཟླ་ལ་ཨྃ་ལས་སོ

༑ ༑ གྱ་བརྒྱད་པ་གསེར་མདོག་ཅན་གྱི་ཤེས་ཕྱིན་ནི་པད་ཟླ་ལ་ངྷཱིཿལས་སོ། །གྱ་དགུ་པ་རྡོ་རྗེ་ཕག་མོ་ནི་ཆོས་འབྱུང་དབུས་སུ་པདྨ་ལ་ཧྲཱིཿལས་སོ། །དགུ་བཅུ་པ་རིག་བྱེད་མ་ནི་ཆོས་འབྱུང་དབུས་སུ་པདྨ་ལ་ཧྲཱིཿལས་སོ། །གོ་གཅིག་པ་སྒྲོལ་མ་དཀར་མོ་ནི་པད་ཟླ་ལ་ཧཱུྃ་དཀར་པོ་ལས་སོ། །སྒྲུབ་ཐབས་ཀྱི་གཏད་རྒྱའོ། །ཨི་ཐི ༑༑ ༑༑ ༈ གསུམ་པ་བརྟན་འཁོར་སྐབས་སུ་རྒྱལ་པོ་ཆོས་སྐྱོང་དང་བཙུན་རྒན་གྱི་ལོ་རྒྱུས། སེང་གེ་སྒྲའི་སྐབས་སུ། སྐུ་མདོག་དཀར་པོར་འོང་བའི་ལོ་རྒྱུས། སྒྱུ་འཕྲུལ་དྲ་བའི་སྤྱན་རས་གཟིགས་ཀྱི་སྐབས་སུ། དགྲ་ལས་རྒྱལ་བའི་ལོ་རྒྱུས། ཛམྦྷ་ལ་ལ་ཆུ་སྟེར་བའི་གནད་ཀ་བཤད། བལ་པོར་རྡོ་རྗེ་ལྕགས་སྒྲོག་གི་སྐུ་གཅིག་ལ་མཆོད་ཙ་ན་བཙོན་ལས་ཐར་བའི་ལོ་རྒྱུས་དང༌། དཔལ་ལྡན་འབྲས་སྤུངས་སུ་བསྒྲུབ་པའི་ལོ་རྒྱུས་གསུང་ངོ༌། །དམ་པ་ཆོས་ཀྱི་མཛོད་དུ་གྱུར་པ་ནི་ལྷ་མོ་མཁར་གྱི་ཀྱེ་ཚང་གི་མི་དགའ་རབ་རྡོ་རྗེའི་སློབ་མ་རྡོ་རྗེ་གདན་པས་མ་བསྒོམས་མི་ཕམ་བཤེས་གཉེན་གྱིས་བསྒྲུབས་པས་གྲུབ་ནས་འདི་བྱས་ཏེ། རྡོ་རྗེ་གདན་པ་ལ་གནང་ངོ༌། འདི་རྗེ་བཙུན་ཆེན་པོས་མཛད་དོ།། །། རྗེ་བཙུན་གྲགས་པའི་གསུང་རབ་དཔེ་བསྡུར་མ་པོད་བཞི་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 278PAGE 279 EMBED CorelDRAW.Graphic.9 