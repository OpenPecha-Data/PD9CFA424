འདི་ལ་དེ་བཞིན་གཤེགས་པ་ཐུགས་རྗེ་ཆེན་པོ་སྐྱེ་བའི་ཕྱིར་རོ། །གང་གི་དོན་མཛད་ན་བཅོམ་ཞིང་ཅང་མཁྱེན་པ་ཉིད་དང་ལྡན་པའི་སངས་རྒྱས་ཀྱིས་ཏེ། སྤངས་པ་དང་ཡེ་ཤེས་ཕུན་སུམ་ཚོགས་པ་དང་ལྡན་པ་པོ་

( ¡¶ ལུ ¡· - པོ་ ) དང་པོའི་སངས་རྒྱས་དཔལ་རྡོ་རྗེ་འཆང་ཆེན་པོ་བསྐལ་པ་ཐོག་མ་མེད་པའི་དུས་སུ་བྱུང་བ་དེས་སོ། །དེས་རིགས་པ་དང་ལྡན་པ་སྟེ། ཇི་ལྟར་འཚམ་པ་དེ་ལྟར་སྤྲུལ་པ་ནི་སྤྲུལ་པའི་རིགས་པའོ། །གལ་ཏེ་སངས་རྒྱས་རྣམས་ནི་སྤྲོས་པ་དང་བྲལ་བ་ཡིན་ན ༑ དེ་ལས་སྤྲུལ་པ་ཇི་ལྟར་འབྱུང་སྙམ་པ་ལ། འཁོར་བའི་རྒྱ་མཚོར་ཞེས་རྐང་པ་གཉིས་སྨོས་ཏེ། རྡོ་རྗེ་འཆང་ཆེན་པོ་རྣམ་པར་མི་རྟོག་པའི་ངང་ཉིད་ལ་བཞུགས་པ་ལ་ཐུགས་རྗེ་ཆེན་པོ་དང་སྨོན་ལམ་གྱི་ཤུགས་ཀྱིས་བཞེངས་ཏེ་འབད་པ་མེད་པ་སེམས་ཅན་གྱི་དོན་མཛད་ཅེས་བྱ་བའི་དོན་ཏེ། རྟག་ཏུ་དྲི་མ་མེད་ ¡Ã པ་ ( ¡¶ ལུ ¡· པའི་ ) ཐུགས་རྗེའི་ཤུགས་ལས་བྱུང༌། །སྨོན་ལམ་གྲུབ་པ་འགག་པ་མེད་པའི་ཆོས་ཉིད་ཅན། །ཞེས་མཉམ་སྦྱོར་ལས་གསུངས་པ་ལྟ་བུའོ། །གཉིས་པ་ ¡Ã རིགས་དང་རིགས་བདག་ངོ་སྤྲད་པ་ནི་དེས་ཇི་ལྟར་དོན་མཛད་ཅེ་ན། ( ¡¶ ལུ ¡· དེས་ཇི་ལྟར་དོན་མཛད་པའི་ཚུལ་ལ་གསུམ་སྟེ། རྫོགས་པའི་རིམ་པས་དོན་མཛད་པའི་ཚུལ་དང༌། བསྐྱེད་པའི་རིམ་པས་དོན་མཛད་པའི་ཚུལ་དང༌། དོན་མཛད་པའི་ཚུལ་གཞུང་བསྡུ་བའོ། །དང་པོ་ནི། ) ཐབས་དང་ཤེས་རབ་ཅེས་བྱ་བ་ལ་སོགས་པ་སྟེ། སེམས་ཅན་རྣམས་རྒྱུ་མཚན་མར་འཛིན་པའི་སྒོ་ནས་འབྲས་བུ་སྡུག་བསྔལ་གྱིས་གཟིར་བ་རྣམས་ལ། དེ་བཞིན་གཤེགས་པ་རྣམས་ཐུགས་རྗེ་ཆེན་པོ་སྐྱེས་པའི་དབང་གིས། བསྐྱེད་པ་དང༌། རྫོགས་པ་དང༌། དེའིའང་རང་བྱིན་བརླབ་དང་དཀྱིལ་འཁོར་འཁོར་ལོ་ཐམས་ཅད་ལའང་ཐབས་དང་ཤེས་རབ་ཏུ་ཕྱེ་ནས་དོན་མཛད་དེ། དེའང་སྤྱན་ ( ¡¶ ལུ ¡· + མ་ ) ལ་སོགས་པ་རྡོ་རྗེ་ལྷ་མོ་རྣམས་སྤྲུལ་ཏེ ༑ དེ་དག་དང་ཐབས་ཤེས་རབ་སྦྱོར་བ་འདོད་ཆགས་དང་བཅས་པའི་སྐུར་མཛད་དོ། །དེ་ལྟར་ཡང་མཉམ་སྦྱོར་གྱི་རྟོག་པ་བཞི་པ་ལས། ལྷ་མོ་ཀུན་དང་མཉམ་སྦྱོར་བ། །སྐལ་པ་བཟང་མཆོག་འདོད་ ( ¡¶ ལུ ¡· སྟོན་ ) པ་སྟེ། །ཡང་དག་སྦྱོར་བ་བདེ་མྱོང་བ། །འདོད་ཆགས་ཐེར་ཟུག་བརྟན་པ་ཅན། །ཞེས་བྱ་བའི་སྐུར་བསྟན་ཏོ།

།དེ་ལྟ་བུའི་སྐུར་བསྟན་པས་ཉོན་མོངས་རྣམས་ནི་ཡིད་ཆེས་ ( ¡¶ ལུ ¡· + པར་ ) འགྱུར་ཏེ། སངས་རྒྱས་རྣམས་ཀྱང་སྦྱོར་བ་འདི་མཛད་ན་འདིའི་སྦྱོར་བ་འདི་ཇི་ལྟ་བུ་ཞེས་ཉམས་སུ་ལེན་ཏོ། །ཡང་གསུངས་པ། སངས་རྒྱས་ཕ་རོལ་ཕྱིན་གྲུབ་པ ༑ ༑ གཟུངས་དང་ས་རྣམས་དེ་བཞིན་དུ། །དགའ་བར་སྤྱོད་ ( ¡¶ ལུ ¡· སྦྱོར་ ) ན་ལྷ་དང་མི། །སྐལ་བཟང་བུད་མེད་སྨོས་ཅི་དགོས། །ཞེས་སོ། །དེ་དེ་ལྟར་སྤྱོད་པ་ན་སངས་རྒྱས་ཀྱིས་ཀྱང་བྲམ་ཟེའི་བུ་མོ་ལ་སོགས་པ་བྱིན་གྱིས་བརླབས་པའི་སྒོ་ནས་གཉིས་མེད་ཀྱི་ཡེ་ཤེས་སྐྱེད་པར་མཛད་དོ། །དེས་ཅི་བྱེད་སྙམ་ན། ཁམས་གསུམ་དུ་ནི་མཚོན་པ་འདི་ ( ¡¶ ལུ ¡· + བལྟ་ ) སྟེ། སེམས་རྟོག་མེད་ཀྱི་ཏིང་ངེ་འཛིན་སྐྱེས་པས་སེམས་ཅན་རྣམས་ཀྱི་རྒྱུ་དངོས་འཛིན་གྱི་བག་ཆགས་ཞི་བ་མཚོན་ཞེས་བྱ་བའི་དོན་ཏོ། །དེ་ཙམ་གྱི་གྲུབ་པ་མཐར་ཕྱིན་པ་ཡིན་ནམ། དེས་ཅི་བྱ་སྙམ་པ་ལ ༑ དྲི་མེད་སྣང་བ་འབྲས་བུར་འགྱུར་ཏེ། རྟོག་མེད་ཀྱི་ཡེ་ཤེས་དེ་གོམས་ཏེ་སྤྲོས་པའི་དྲི་མ་དང་བྲལ་བ་ནི་འབྲས་བུ་མཆོག་ཡིན་ནོ་ཞེས་བྱ་བའི་དོན་ཏོ། །དེ་ལྟར་རྡོ་རྗེ་གུར་ལས་ཀྱང༌། འདོད་ཆགས་ཀྱིས་བསྐྱེད་འཇིག་རྟེན་པ། །འདོད་ཆགས་ཉིད་ཀྱིས་རྣམ་གྲོལ་གྱུར། །རྡོ་རྗེ་ཆགས་པ་ཡོངས་ཤེས་ན། །ཡིད་ནི་རྡོ་རྗེ་སེམས་དཔར་འགྱུར། །ཞེས་བཤད་པ་ལྟ་བུའོ། ( ¡¶ ལུ ¡· + འདིས་ནི་གོང་དུ། བུད་མེད་ཀུན་གྱི་སྒྱུ་མས་འགྲུབ ༑ ༑ ཅེས་བྱ་བ་དང༌། མཉམ་སྦྱོར་རྟོགས་པ་བཞི་པའི་དོན་གསལ་བར་བྱས་པའོ། །གཉིས་པ་བསྐྱེད་རིམ་པས་དོན་མཛད་པ་ལ་བདུན་ཏེ། གདུལ་བྱ་དང༌། གདུལ་བྱེད་དང༌། དཔེས་གསལ་བར་བྱས་པ་དང༌། དོན་མཛད་པ་སྦྱང་གཞི་གང་མཐའ་དག་སྦྱོང་བར་བསྟན་པ་དང༌། འདུལ་བྱེད་ཀྱི་རྣམ་པས་གདུལ་བྱའི་གཉེན་པོར་འགྱུར་བའི་དཔེ་གཉིས་པ་དང༌། གདུལ་བྱ་འདུལ་བྱེད་ཀྱི་རྣམ་པ་རྒྱས་པར་བཤད་པ་དང༌། དེས་དོན་མཛད་པས་ཉོན་མོངས་པ་རྣམ་པར་དག་པ་བསྟན་པའོ། །དང་པོ་ནི། ) །གང་དང་གང་གིས་གནས་གྱུར་པ་ནི།

གདུལ་བྱ་ཉོན་མོངས་པ་སྣ་ཚོགས་ཀྱིས་གཟིར་བ་ཤིན་ཏུ་གདུལ་བར་དཀའ་བ་དབང་ཕྱུག་ཆེན་པོ་ལ་སོགས་པ་ལྟ་བུའོ། ། ¡Ã དེ་དང་ ( ¡¶ ལུ ¡· གཉིས་པ་ནི་དེ་ནི་ ) དེའི་ངོ་བོ་ཅན་ནི་གདུལ་བྱ་ཉོན་མོངས་པ་གང་ལ་གནས་པ་དེ་ལ་འདུལ་བྱེད་ཀྱང་དེའི་རྣམ་པར་བསྟན་ཏོ། །དེ་དང་འགལ་བའི་ལམ་ལ་དེ་དག་གིས་འཇུག་མི་ནུས་པའི་ཕྱིར་རོ། །དེ་བས་ན་ཤིན་ཏུ་ཞེ་སྡང་ཤས་ཆེ་བ་ལ། དེ་བས་ཀྱང་ཤིན་ཏུ་གཏུམ་ཞིང་འཇིགས་སུ་རུང་བ་ཁྲོ་བོའི་སྐུར་ ( ¡¶ ལུ ¡· + ལྟར་ ) བསྟན་པས་དེ་དག་འདུལ་བར་བྱེད་དེ་ཚད་ ( ¡¶ ལུ ¡· འཚེད་ ) པས་ཚིག་པ་ལ་མེས་གདུང་བ་བཞིན་ནོ། ། ¡Ã བུད་ཤིང་ཞེས་བྱ་བ་ནི་ ( ¡¶ ལུ ¡· གསུམ་པ་ནི། བུད་ཤིང་ཞེས་པ་རྐང་པ་གཉིས་ཏེ། ) ཅི་བཅོམ་ལྡན་འདས་རྣམས་ ( ¡¶ ལུ ¡· - རྣམས་ ) ཉོན་མོངས་པ་རྣམ་པར་དག་པ་ཡིན་པ་ལ། ཉོན་མོངས་པ་ཅན་གྱི་སྐུར་སྟོན་ཅིང༌། ཐུབ་པ་རྣམ་པར་སྣང་མཛད་རྨོངས། །ཞེས་བྱ་བ་ལ་སོགས་པ་གསུང་པ་ཅི་ཡིན་སྙམ་པ་ལ། བུད་ཤིང་བསྲེགས་པའི་རིགས་པ་སྟེ། མེས་བུད་ཤིང་བསྲེགས་པ་ཡིན་ཡང༌། མེ་བུད་ཤིང་ལས་བྱུང་བས། བུད་ཤིང་གི་རིགས་ཡིན་ཞེས་བརྗོད་པ་ལྟར་ཉོན་མོངས་པ་ཞེ་སྡང་སྤངས་པའི་བཅོམ་ལྡན་འདས་ལའང་ཞེ་སྡང་ཞེས་བརྗོད་དོ། །ཞེས་ ¡Ã རྒྱུ་ལ་འབྲས་བུའི་རིགས་དང༌། འབྲས་བུ་ལ་རྒྱུའི་རིགས་ཞེས་ཞིབ་ཏུ་ ( ¡¶ ལུ ¡· - རྒྱུ་ལ་་་་་་་ཞིབ་ཏུ་ ) བླ་མ་རྣམས་གསུང་ངོ་ ༑ ༑ རྒྱལ་པོ་ཨིནྡྲ་བྷཱུ་ཏིས་ནི་ཉོན་མོངས་པ་རྣམས་འཇོམས་པ་ལ། ཉོན་མོངས་པའི་སྐུར་བསྟན་པས་ཅི་བྱ་དེ་ལས་བཟློག་པ་ཞིག་དགོས་སོ་སྙམ་པ་ལ། བུད་ཤིང་བསྲེགས་པའི་རིགས་པ་སྟེ། བུད་ཤིང་བསྲེག་པ་ལ་བུད་ཤིང་ཉིད་ལ་མེ་སྦར་བས་བསྲེག་གི་ཆུས་བསྲེག་པ་མ་ཡིན་ནོ། །དེ་བས་ན། རྩྭ་དང་ཤིང་ལས་མེ་བྱུང་བས་ནི་དེ་ཉིད་བསྲེག །ཅེས་གསུངས་པ་ལྟ་བུའོ་ཞེའོ། ། ¡Ã ཕུང་པོ་ཞེས་ ( ¡¶ ལུ ¡· བཞི་པ་ནི༑ ཕུང་པོ་ཞེས་རྐང་པ་གཉིས་ཏེ། ) དེ་ལྟ་བུའི་འདུལ་བྱེད་ཀྱི་ ( ¡¶ ལུ ¡· ཀྱིས་ ) སྦྱང་གཞི་གཅིག་སྦྱོང་བ་མ་ཡིན་ཏེ།

སྦྱང་གཞི་མཐའ་དག་སྦྱོང་བར་བྱེད་ ¡Ã དེ། སྦྱང་གཞི་དང་རིགས་གཅིག་ཏུ་བསྲེའོ། ། ( ¡¶ ལུ ¡· - དེ། སྦྱང་་་་་་་ཏུ་བསྲེའོ། ། ) ཞེས་བྱ་བའི་དོན་ཏོ། ། ¡Ã གསུམ་པ་ཐབས་ཁྱད་པར་ཅན་གྱིས་ཟིན་པ་ནི་ཇི་ལྟར་ཞེས་བྱ་བ་ལ་སོགས་པ་སྟེ ༑ ( ¡¶ ལུ ¡· ལྔ་པ་དཔེ་གཉིས་པ་ནི། ཇི་ལྟར་ཞེས་བྱ་བ་རྐང་པ་གཉིས་ཏེ། ) དཔེར་ན་དགྲ་བོ་འདུལ་བར་བྱེད་པ་དེ་ལ་སྟོབས་ཆེ་བར་མ་བསྟན་པར་དེ་མི་ཐུལ་བ་བཞིན་ནོ་ཞེས་དགོངས་སོ། ། ¡Ã དེས་ན་ ( ¡¶ ལུ ¡· དྲུག་པ་ནི། ) གཏི་མུག་དག་པས་ཞེས་བྱ་བ་ལ་སོགས་པ་སྟེ། འདུལ་བྱེད་ཀྱི་བཅོམ་ལྡན་འདས་གཏི་མུག་དག་པས་གཏི་མུག་གི་སྐུར་ བསྟན་ནས་གདུལ་བྱའི་གཏི་མུག་སྦྱོང་བར་བྱེད། ཅེས་བྱ་བ་ལ་སོགས་པ་དྲུག་སྦྱར་བར་བྱའོ། ། ( ¡¶ ལུ ¡· + བདུན་པ་ནི། དེའི་ངོ་བོ་ཞེས་བྱ་བ་རྐང་པ་གཉིས་སོ། ། ) འདི་གུར་གྱི་ལེའུ་དང་པོ་དང༌། མཉམ་སྦྱོར་གྱི་རྟོག་པ་ ¡Ã ལྔ་པར་ ( ¡¶ ལུ ¡· - ལྔ་པར་ ) དབུགས་དབྱུང་གི་དཀྱིལ་འཁོར་དྲུག་འབྱུང་བའི་བསྡུས་པའི་དོན་ཏོ། ། ¡Ã མདོར་ན། ཇི་ལྟར་རྣ་བར་ཆུ་ཞུགས་པ། །ཞེས་བྱ་བ་ལ་སོགས་པ་དང་མཐུན་ནོ། །གསུམ་པ་འབྲས་བུ་ནི་འབྲས་བུ་དངོས་དང༌། དེ་བླ་མ་ལས་འབྱུང་བའོ། །དང་པོ་ནི། ( ¡¶ ལུ ¡· གསུམ་པ་གཞུང་བསྡུ་བ་ནི། ) དེ་ལྟར་རིགས་ནི་ལྔ་རྣམས་དང༌། །ཞེས་བྱ་བ་ལ་སོགས་པ་སྟེ། དེ་ལྟར་རྣམ་པར་འཕྲུལ་པ་བསམ་གྱིས་མི་ཁྱབ་པས། སེམས་ཅན་རྣམས་ཡོངས་སུ་སྨིན་པར་མཛད་ཅེའོ། །ཡང་ཁམས་གསུམ་གྱི་སེམས་ཅན་ཡང་འདི་ལས་སྐྱེ་ཞེས་བྱ་བ་འདིས་ཨེའི་ཆེ་བ་ཉིད་ཡིན་ཏེ། ཨེ་འདི་རྟོགས་པས་ནི་དེ་ལྟར་གཞན་གྱི་དོན་བྱེད་པའང་འབྱུང་ལ། མ་རྟོགས་པ་རྣམས་ནི་ཁམས་གསུམ་གྱི་སེམས་ཅན་ཡང་སྐྱེ་ཞེས་བྱ་སྟེ། མདོ་ལས། ཐོག་མ་མེད་པའི་དུས་ཀྱི་ཁམས། ། ཆོས་རྣམས་ཀུན་གྱི་གནས་ཡིན་པས། །དེ་ཡོད་པས་ན་འགྲོ་ཀུན་དང༌། །མྱ་ངན་འདས་པའང་ཐོབ་པ་ཡིན། །ཞེས་གསུངས་པ་ལྟ་བུའོ། །གཞུང་བསྡུ་བའི་ཚིག་འདིས་ཙཎྜཱ་ལཱིའི་རྣལ་འབྱོར་གསུམ་པ་སྟོན་པ་ནི།

བླ་མའི་མན་ངག་སྟེ། བླ་མ་ཉིད་ལས་ཁོང་དུ་ཆུད་པར་བྱའོ། ། ¡Ã གཉིས་པ་བླ་མ་མཆོག་ལས་རྙེད་པ་ནི། ( ¡¶ ལུ ¡· - གཉིས་པ་་་་་་་པ་ནི། ) གལ་ཏེ་ཡང་དེ་ལྟར་འབྲས་བུ་འགྲུབ་པའི་གནས་སམ། རྒྱུའམ་རང་བཞིན་གྱི་གནས། གྲོལ་བྱེད་ཀྱི་རྐྱེན་སངས་རྒྱས་རྣམས་ཀྱི་ཕྲིན་ལས་ཀྱང་འགག་པ་མེད་པར་འབྱུང་ན། སེམས་ཅན་རྣམས་ཅིའི་ཕྱིར་མ་གྲོལ་སྙམ་པ་ལ ༑ སྔོན་བསྐལ་པ་ཐོག་མ་ ( ¡¶ ལུ ¡· + མེད་པ་ ) ལ་སོགས་པའི་དུས་སུ་ ( ¡¶ ལུ ¡· + གདུལ་བྱ་ཡོངས་སུ་ ) དག་པ་རྣམས་ལ་དེ་བཞིན་གཤེགས་པའི་ཕྲིན་ལས་ཙམ་གྱིས་གྲོལ་ཏེ་དབང་ཕྱུག་ཆེན་པོ་ལ་སོགས་པ་ལྟ་བུའོ། །དེང་སང་ནི་སེམས་ཅན་རྣམས་སྙིགས་མའི་དུས་སུ་ལས་དང་པོ་པ་རྣམས་ལ་དེ་བཞིན་གཤེགས་པའི་ཕྲིན་ལས་དངོས་སུ་སྣང་བར་ག་ལ་ ( ¡¶ ལུ ¡· + འགྱུར་ ) ནུས། ཡང་དེ་དག་གིས་གསུངས་པའི་གསུང་རབ་རྣམས་ཀྱང་བློ་དམན་པའི་སྐྱེ་བོ་རྣམས་ཀྱིས་གོ་བར་ག་ལ་ནུས། ཡང་ཕ་རོལ་ཏུ་ཕྱིན་པའི་བསྟན་བཅོས་རྣམས་གོ་བར་ནུས་ཤིང་རྙེད་སླའང༌། དེ་དག་ ¡Ã སྤྱིའི་ ( ¡¶ ལུ ¡· ནི་ཕྱིའི་ ) རྣམ་པ་ཙམ་སྟོན་ཅིང་ནང་གི་དེ་ཁོ་ན་ཉིད་སྟོན་པ་མ་ཡིན་ནོ། །ནང་གི་དེ་ཁོ་ན་ཉིད་མ་རྟོགས་པར་ནི་གྲུབ་པ་མ་ཡིན་ནོ། །དེ་བས་ན་ཐབས་སམ་རྐྱེན་གང་ལས་འགྲུབ་ན། བླ་མ་ ( ¡¶ ལུ ¡· + དམ་པ་ ) ལས་འགྲུབ་སྟེ། བླ་མས་ནང་གི་གནད་ཀྱི་དེ་ཁོ་ན་ཉིད་སྟོན་པར་བྱེད་དོ། །ཞེས་སྟོན་པ་ནི། ནང་གི་དབྱེ་བ་འདི་ཉིད་ནི། ། ཞེས་ཤློ་ཀ་ཕྱེད་དང་གཉིས་སོ། །ཚིག་གི་དོན་རྟོགས་པར་སླའོ། །གཉིས་པ་ཨེ་བཾ་ ¡Ã ལ་སོགས་པ་རྗོད་བྱེད་གླེང་གཞིའི་ ( ¡¶ ལུ ¡· གཉིས་ཀྱི་ ) བཤད་པ་ནི་གྲུབ་གསུམ་ཞེས་བྱ་བ་ལ་སོགས་པའོ། །དོན་ནི་འདི་ཡིན་ཏེ། ¡Ã གླེང་གཞི་སྤྱིའི་དོན་ཕ་རོལ་ཏུ་ཕྱིན་པ་དང་ཐུན་མོང་དུ་བཤད་པ་དང༌། སྦས་པ་དང་མཐར་ཐུག་ཏུ་བཤད་པ་རྣམས་འཁྲུགས་བསྡེབས་ནས་གསུང་པ་ཡིན་པ་ལ། འདིར་གཞུང་ཟོར་ཡང་བར་བྱ་བའི་ཕྱིར་མ་འཁྲུགས་པར་བཀྲལ་ཡང༌། ཐོག་མར་གླེང་གཞིར་བཤད་པ་བཞིན་བློ་ལ་གནས་པར་བྱས་ལ་འདིར་འཁྲུག་བསྡེབས་ཏེ་བཤད་པར་བྱའོ།

། འདིར་བརྗོད་བདེ་བའི་ཕྱིར་རིམ་པ་བཞིན་དུ་བཤད་ན། སྤྱི་དོན་བརྒྱད་དུ་གནས་པའི་དང་པོར། རང་བྱིན་བརླབ་ཀྱི་ཡི་གེ་བཞིའི་དོན་བརྗོད་པ་ལ་གཉིས་སུ་གནས་པའི་དང་པོར་སྤྲུལ་པའི་འཁོར་ལོ་རྒྱས་པར་བཤད་ན། ( ¡¶ ལུ ¡· དེ་ལྟར་ནང་གི་དབྱེ་བ་བླ་མས་སྟོན་པ་དེ་གང་ཡིན་སྙམ་ན། ནང་གི་དབྱེ་བ་ནི་རང་གི་ལུས་འདི་ཡིན་ཏེ། འདི་ལྟར་སེམས་རྟོགས་པའང་རྟེན་ལུས་ལ་གནད་དུ་བསྣུན་པ་ཡིན་ལ། དངོས་གྲུབ་ཐུན་མོང་བ་ཐམས་ཅད་ཀྱང་རང་གི་ལུས་ཀྱི་རྟེན་འབྲེལ་ལས་བྱུང་པ་ཡིན་གྱི་གཞན་ཕྱི་རོལ་ནས་འབྱུང་བ་མེད་དོ། །དེ་བས་ན་རྒྱུད་ཀྱི་ཐོག་མར་ཨེ་བཾ་ཞེས་བྱ་བ་བྱུང་བ་འདིས་དངོས་གྲུབ་ཐམས་ཅད་ཀྱི་རྒྱུ་རང་གི་ལུས་བསྟན་ཏོ། །ཞེས་བཤད་པར་བྱའོ། །ལུས་ལའང་དབྱེ་བ་མང་ཡང་སློབ་དཔོན་ཨིནྟྲ་བོ་དྷིས་ཆོས་འབྱུང་ལྔ་འཆད་ལ་བླ་མ་བརྒྱུད་པས་སྐྱེ་བའི་གནས་གཙོ་བོའི་དབང་དུ་བྱས་ནས་ལྟེ་བ་སྤྲུལ་པའི་འཁོར་ལོ་གཏན་ལ་འབེབས་ལ་ལུས་གཞན་དེའི་ཞར་ལས་འབྱུང་བར་གསུངས་སོ། །འདི་ལ་གསུམ་སྟེ། ཨེ་བཾ་གྱི་དབྱིབས་ཀྱི་སྒོ་ནས་མདོར་བསྟན་པ་དང༌། ཅུང་ཟད་དེ་ཙམ་གྱི་རྒྱས་པར་བཤད་པ་དང༌། རབ་ཏུ་རྒྱས་པར་བཤད་པའོ། །དང་པོ་ནི། ) གྲུ་གསུམ་ནི་ལྟེ་བའི་ནང་གི་ནམ་མཁའ་སྣ་ཚོགས་མདུད་པ་གྲུ་གསུམ་མོ། །དེ་རང་བྱུང་གི་ཡེ་ཤེས་སྐྱེ་བའི་གནས་ཡིན་པས་དག་པའོ། །དེ་གང་གིས་བསྟན་ན་ཨེའི་དབྱིབས་ལྟར་གནས་པས་ཨེས་བསྟན་ཏོ། །དེའི་དབུས་སུ་ནི་ནམ་མཁར་རོ། །དགྱེས་པ་ནི་རང་བྱུང་གི་ཡེ་ཤེས་ཀྱི་གཞིར་གྱུར་པས་སོ། །དེ་བས་ན་ཨེ་བཾ་ཟུང་དུ་ཆུད་པའི་དོན་གྱིས་ཨ་བ་དྷཱུ་ཏཱི་ཨ་ཤད་ལྟ་བུར་གནས་པ་ལ་རོ་རྐྱང་དཀྲིས་པས་བྃ། དེ་ལྟ་བུ་གནས་བསྲུ་བ་ནི་གྲུ་གསུམ་ཞེས་བྱའོ། །དེས་ཅི་བྱེད་སྙམ་ན་རྡོ་རྗེ་དེ་རྣམ་པར་རྟོག་པས་མི་ཕྱེད་པ་རང་གི་ཡེ་ཤེས་སོ། །ཨ་ར་ལི་ནི་རོལ་པའམ། ངོ་མཚར་བ་སྟེ་རང་བྱུང་གི་ཡེ་ཤེས་དེའང་བྱུང་ཞེས་བྱ་བའི་དོན་ཏོ།

།དེ་ཉིད་བདེ་བ་སྐྱེད་པས་ན་ནང་ལྟར་གྱི་བཙུན་མོའོ། །དེ་ཉིད་ཐབས་ཀྱིས་ཟིན་ན་མྱ་ངན་ལས་འདས་པའི་ཆོས་འབྱུང་ལ། ཐབས་ཀྱིས་མ་ཟིན་ན་འཁོར་བའི་ཆོས་འབྱུང་བས་ཆོས་ཀྱི་འབྱུང་གནས་ཞེས་བྱ་བར་བཤད་དོ། ། ¡Ã ཚིག་གི་དོན་གཞན་རྣམས་ནི་ཕྱེད་པར་སླ་ལ་ ( ¡¶ ལུ ¡· གཉིས་པ་དེ་ཉིད་རྒྱས་པར་བཤད་པ་ནི། དེའི་ནང་སོང་ཞེས་བྱ་བ་ལ་སོགས་པ་སྟེ། འདི་ལ་དྲུག་སྟེ། རྩ་འདབ་ཀྱི་གནས་ལུགས་དང༌། ཡི་གེ་བགོད་པ་དང༌། སྔགས་ཀྱི་རང་བཞིན་དུ་བསྒྲུབ་པ་དང༌། དེ་ལས་དངོས་གྲུབ་འབྱུང་བར་བསྟན་པ་དང༌། ཡེ་གེ་དགོད་པ་རྒྱས་པར་བསྟན་པ་དང༌། བརྗོད་པ་ཐམས་ཅད་ཀྱི་གཞིར་བསྟན་པ་རྣམས། དེའི་ཞེས་པ་དང༌། དེ་ལ་ཞེས་པ་དང༌། སྔགས་ཀྱི་ཞེས་པ་དང༌། ལས་ཀྱི་ཞེས་པ་དང༌། ཡི་གེ་ཞེས་པ་དང༌། སྔགས་རྣམས་ཞེས་རིམ་པ་བཞིན་ནོ། །ཚིག་གི་དོན་རྟོགས་པར་སླའོ། །འདི་དག་གི་ ) ཙཎྜཱ་ལཱིའི་རྣལ་འབྱོར་བཞི་པ་ནི་བླ་མས་འཆད་པར་འགྱུར་རོ། ། ¡Ã ཨ་ནི་ཡིག་འབྲུ་ཞེས་བྱ་བ་ཨ་བཞི་ལས་ ( ¡¶ ལུ ¡· གསུམ་པ་རབ་ཏུ་རྒྱས་པར་བཤད་པ་ལ་ལྔ་སྟེ། འཁོར་ལོའི་གནས་ལུགས་ཡི་གེ་བགོད་པ་དང་བཅས་པ་ད ང༌། ཡི་གེ་རྣམས་སྔགས་ཀྱི་རང་བཞིན་དུ་བསྟན་པ་དང༌། དེ་ལས་དངོས་གྲུབ་ཐམས་ཅད་འབྱུང་བར་བསྟན་པ་དང༌། སྔགས་དང་བརྗོད་པ་ཐམས་ཅད་ཀྱི་གཞིར་བསྟན་པ་དང༌། དངོས་གྲུབ་ལ་སོགས་པ་ཐམས་ཅད་འབྱུང་བའི་འཐད་པའོ། །དང་པོ་ནི། ཨ་ཀ་ཙ་ཊ་ཞེས་བྱ་བ་ལ་སོགས་པ་རྐང་པ་བཅུ་སྟེ་གོ་སླའོ ༑ ༑ གཉིས་པ་ནི། ཨ་ནི་ཡིག་འབྲུ་ཞེས་བྱ་བ་ལ་སོགས་པ་ཤློ་ཀ་གཅིག་སྟེ། དེ་ལ་ཨ་ནི་བཞི་སྟེ། ) ཕྱི་དབྱིབས་ཀྱི་ཨ་ནི་ཤད་ལྟ་བུ་སྟེ། ལུས་གྲུབ་པ་ཐམས་ཅད་ཀྱི་མཆོག་སྟེ། དེ་མེད་ན་ལུས་མི་ཐུབ་པའི་ཕྱིར་རོ། །བརྗོད་པའི་ཨ་ནི་ངག་ཐམས་ཅད་ཀྱི་མཆོག་སྟེ་ངག་གི་སྲོག་ཡིན་པའི་ཕྱིར་རོ། །ནང་ལྟར་བཤད་པའི་ཨ་ནི་ལྟེ་བའི་ཨ་ཤད་ལྟ་བུ་སྟེ་ལུས་ཀྱི་མཆོག་སྟེ་ཐོག་མར་གྲུབ་པའི་ཕྱིར་རོ། །དོན་གྱི་ཨ་ནི་སྐྱེ་བ་མེད་པ་སྟེ།

ཆོས་ཐམས་ཅད་ཀྱི་མཆོག་སྟེ། ཐམས་ཅད་ཀྱི་རང་བཞིན་ཡིན་པའི་ཕྱིར་རོ། །དེ་བས་ན་ཨ་ནི་སྡེ་ཚན་གྱི་གཙོ་བོ་ཡིན་ལ། དེ་རང་གི་ལུས་ལ་གནས་པས་ན་ལུས་ཀྱི་ཡི་གེ་འདི་ལས་སྔགས་ཀྱི་རང་བཞིན་འབྱུང་ཞེས་བྱ་བའི་དོན་ཏོ། ། ( ¡¶ ལུ ¡· + གསུམ་པ་ ) དེ་ལས་དངོས་གྲུབ་ཐམས་ཅད་འབྱུང་བ་ཡིན་ཏེ། གང་ཞིག་ཅེས་བྱ་བ་ལ་སོགས་པ་སྟེ། དེ་ལྟར་ལུས་ལ་སྔགས་གནས་པ་དེ་ལ་དམིགས་པ་དང་མ་བྲལ་བར་བསྒྲུབས་ན། རལ་གྲི་ལ་སོགས་པ་གྲུབ་པ་ཆེན་པོ་བརྒྱད་འབྱུང་ཞེས་བྱའོ། ། དེ་ལ་ལྔ་བཅུ་འདོད་པ་དང་ལྡན་པ་ནི་ཨ་ལས་བྱུང་བའི་ཨཱ་ལི་ཀཱ་ལི་ལྔ་བཅུའོ། ། འདོད་པ་དང་ལྡན་པ་ནི་དམིགས་པ་དང་མ་བྲལ་བས་འགྲུབ་ཅེས་བྱ་བའི་དོན་ ཏོ ༑ ༑ ¡Ã ཡང་ ( ¡¶ ལུ ¡· བཞི་པ་ ) སྔགས་དང་བརྗོད་པ་ཐམས་ཅད་ཀྱི་གཞི་ཡིན་པར་བསྟན་པ་སྟེ། དེ་ནི་སྡེ་ཚན་བརྒྱད་ཅེས་བྱ་བ་ལ་སོགས་པ་སྟེ། དེ་ནི་ཨྃ་སྟེ་དབྱངས་མཆོག་གོ །དེ་ལས་སྔར་བརྗོད་པའི་སྡེ་ཚན་བརྒྱད་པོ་སྐྱེ་བ་ནི་འབྱིན་པའོ། །དེ་ལས་ནི་ཨཱ་ལི་ཀཱ་ལི་ལྔ་བཅུ་འབྱུང་བའོ། །དེ་ལས་བརྗོད་པ་ཐམས་ཅད་འབྱུང་བས་ཚིག་རྒྱས་པ་འབྱུང་ཞེས་བྱ་བ་སྟེ། མཐའ་དག་གི་རྒྱུའམ་གཞི་ཞེས་བྱའོ། །དེ་ཉིད་གང་ལ་གནས་ཤེ་ན། སྣ་ཚོགས་མདུད་པའི་གནས་ཆེན་ལ་སྟེ། ལུས་འདི་གྲུབ་པ་ན་ཐོག་མར་ལྟེ་བར་ཨྃ་གྲུབ་ལ། དེ་ལ་སྲོག་རླུང་བརྗོད་པ་ཀུན་ནས་སློང་བ་གནས་ལ། ལྟེ་བའི་ཨྃ་དེ་ལས་ཡི་གེ་སྣ་ཚོགས་སུ་འཕེལ་བ་ལྟར་རླུང་སྣ་ཚོགས་སུ་འཕེལ་བས་ཆོས་ཀྱི་ར་ལི་སྟེ། རོལ་པའམ་ངོ་མཚར་སྣ་ཚོགས་པའི་ལུས་དང༌། ངག་འབྱུང་ཞེས་བྱའོ། །ཡང་ན་ཆོས་ནི་དྷརྨ་ཡིན་ལ། དྷརྨ་ཞེས་བྱ་བ་འདུལ་བ་སྟེ། ཡིད་འདུལ་བའོ། །དེས་ན་རྟོག་བཅས་ཀྱི་ཡིད་འདུལ་བ་ཡིད་ལས་འབྱུང་ལ། ཡང་དེ་ལྟར་ཆོས་འབྱུང་བཞིན་དངོས་གྲུབ་དང༌། རྫུ་འཕྲུལ་སྣ་ཚོགས་འབྱུང་ཞེས་བྱ་བའི་དོན་ཏོ། །ཚིག་འདི་དག་གིས་ཙཎྜཱ་ལཱི་རྣལ་འབྱོར་ལྔ་པ་སྟོན་པ་ནི་བླ་མའི་ཞལ་གྱི་མན་ངག་གོ །

¡Ã དེ་ལས་ ( ¡¶ ལུ ¡· བཞི་པ་ ) ཐམས་ཅད་འབྱུང་བའི་འཐད་པ་ནི་སྔགས་ཀྱི་ངེས་པ་མེད་པ་ལ་སོགས་པ་སྟེ། དེ་ལྟར་ལུས་དང་ངག་ཉིད་སྔགས་ཀྱི་རང་བཞིན་ཡིན་པའམ། དེ་ལས་དངོས་གྲུབ་སྣ་ཚོགས་འབྱུང་བ་ཉིད་ཀྱི་འཐད་པ་ཅི་ཡིན་སྙམ་ན། རང་བཞིན་གྱིས་ནི་མ་སྐྱེས་ཕྱིར་ཏེ། ངོ་བོ་ཉིད་ཀྱིས་སྐྱེ་ཞིང་གྲུབ་པ་ཞིག་ཡོད་ན། དེ་ལས་སྣ་ཚོགས་འབྱུང་བ་མི་འཐད་ཀྱང༌། དོན་གྱི་ཨ་ནི་ཨཱདྱ་ནུཏྤནྣ་ཏྭཏ། ཅེས་མ་སྐྱེས་མ་ཡིན་པ་ཉིད་ཀྱིས་ལུས་དང༌། ངག་དང་དེ་ལྟར་གྲུབ་ལ། དེ་ལས་དངོས་གྲུབ་སྣ་ཚོགས་ཀྱང་འབྱུང་བ་དེའི་ཕྱིར། ཨའི་སྔགས་ནི་ཡིག་འབྲུའི་དབང་ཕྱུག་མཆོག་ཅེས་བྱའོ། ། ¡Ã རང་བྱིན་བརླབས་ཀྱི་གཉིས་པ་འཁོར་ལོ་བཞི་ཞིབ་ཏུ་བཤད་པ་ནི་ ( ¡¶ ལུ ¡· སྤྱི་དོན་གསུམ་པ་ཨེ་བཾ་ལ་སོགས་པ་ཡི་གེ་བཅུ་གཉིས་ཀྱི་བཤད་པ་གང་ཞིག་གང་གི་ཚེ་འགྲུབ་པར་བཤད་པ་ནི། ) ཡང་དག་སྦྱོར་བྱུང་ཞེས་བྱ་བ་ལ་སོགས་པའོ། །དེ་ལས་དང་པོ་རྐང་པ་གཉིས་ནི་བཤད་པར་དམ་བཅའ་བའོ། ། ལྷག་མས་ནི་དོན་དངོས་སོ། ། ¡Ã དོན་དངོས་ལ། ( ¡¶ ལུ ¡· དེ་ལ་གང་གི་ཚེ་འགྲུབ་ན་ཨ་ལིའི་བདག་ཉིད་དོན་དམ་པ་བྱང་ཆུབ་ཀྱི་སེམས་རང་བྱིན་བརླབས་དང༌། ཀ་ལིའི་བདག་ཉིད་ཀུན་རྫོབ་བྱང་ཆུབ་ཀྱི་སེམས་དཀྱིལ་འཁོར་འཁོར་ལོ་སྟེ་བྱང་ཆུབ་ཀྱི་སེམས་གཉིས་མངོན་དུ་བྱས་པའི་ཚེ་འགྲུབ་བོ། །གང་ཞིག་འགྲུབ་ན་འབྲས་བུ་མཆོག་གི་དངོས་གྲུབ་ཀྱི་སྤྱི་དོན་གྱི་མཐར་ཐུག་དང༌། སྦས་དོན་གྱི་མཐར་ཐུག་གི་བདག་ཉིད་གཅིག་འགྲུབ་ཅེས་བྱ་བའི་དོན་ཏོ། །དེ་ལ་དང་པོ་ཨེ་བཾ་མ་ཡ་ཡི་གེ་བཞི་གང་གི་ཚེ་འགྲུབ་པ་ལ་སྦྱར་བ་དང་ ༑ ཨེ་བཾ་ཡི་གེ་གཉིས་གང་ཞིག་འགྲུབ་པ་ལ་སྦྱར་བ་དང༌། ཡང་བདག་གིས་ཐོས་པ་ཡི་གེ་བཞི་གང་ཞིག་གི་ཚེ་འགྲུབ་པ་ལ་སྦྱར་བ་དང༌། བདག་གིས་ཐོས་པའི་དུས་གཅིག་ན་ཡི་གེ་བཅུ་གང་ཞིག་འགྲུབ་པ་ལ་སྦྱར་བ་དང༌། དུས་གཅིག་ན་ཡི་གེ་དྲུག་གང་གི་ཚེ་འགྲུབ་པ་ལ་སྦྱར་ཏེ་བཤད་པའོ། །དང་པོ་ལ་གཉིས།

རང་བྱིན་བརླབས་ལྟར་བཤད་པ་དང༌། དཀྱིལ་འཁོར་འཁོར་ལོ་ལ་སྦྱར་བའོ། །དང་པོ་ལ། ) ཨེ་ནི་ས་རུ་ཤེས་པར་བྱ། །ལ་སོགས་པས་ཡི་གེ་བཞི་ལ་ཤློ་ཀ་ཕྱེད་དང་བདུན་གྱིས་བཤད་པས། རང་བྱིན་གྱིས་བརླབ་པ་བསྒོམ་པའི་རྟེན་འཁོར་ལོ་བཞི་སྟོན་ཏེ། ཡི་གེ་གང་གིས། འཁོར་ལོ་གང་སྟོན། འབྱུང་བ་གང་ཡིན། ལྷ་མོ་གང་ཡིན། ཕྱག་རྒྱ་བཞི་ལས་གང་ ༑ ཚད་མེད་པ་བཞི་ལས་གང༌། ཕ་རོལ་ཏུ་ཕྱིན་པ་བཞི་ལས་གང༌། དེ་གང་ན་གནས ༑ རྩ་འདབ་ཀྱི་གྲངས་དུ་ཡོད། ཁ་དོག་གང་ཡིན། རིགས་བཞི་ལས་གང་ཡིན ༑ ཞེས་བཅུ་གཅིག་ཏུ་ཐམས་ཅད་ཤེས་པར་བྱའོ། །ཚིག་གི་དོན་གོ་སླའོ། །དེ་ལྟར་འཁོར་ལོ་བཞི་ ( ¡¶ ལུ ¡· དྲུག་ ) རྩ་གསུམ་བཀོད་ནས། བསྒོམ་པའི་རིམ་པ་ཐོས་པ་ཞེས་ཚིག་གཉིས་ ¡Ã དང༌། འོག་ཏུ་ས་མ་ཡེ་ནི། དུས་གསུམ་སྟེ་ཞེས་ཚིག་རྐང་པ་བཅུ་ ( ¡¶ ལུ ¡· - དང༌། འོག་ཏུ་་་་་་་པ་བཅུ་ ) སྦྱར་རོ། །དེ་ལྟར་མངོན་དུ་བྱས་པ་ལས་བཅོམ་ལྡན་འདས་ལ་སོགས་པ་འབྱུང་བ་དེ་སྦྱར་ཏེ། འདི་ནི་བླ་མའི་མན་ངག་གིས་ཁ་བསྐང་བ་ཡིན་པས་གླེང་གཞིའི་སྐབས་སུ་བཤད་པ་བཞིན་འདིར་ཡང་སྦྱར་རོ། །དེ་ལྟར་རང་བྱིན་གྱིས་བརླབ་པ་བསྟན་ནས། གཉིས་པ་དཀྱིལ་འཁོར་འཁོར་ལོ་ཀཱ་ལིའི་བདག་ཉིད་ནི། ཨེ་ནི་ཤེས་རབ་བརྗོད་པར་བྱ། །ལ་སོགས་པ་ཤློ་ཀ་གཉིས་ཀྱིས་རྟེན་བསྟན་ཏོ། །དེ་བསྟེན་པར་བྱེད་པའི་ཐབས་ནི་བདག་གིས་ཐོས་སོ་ཞེས་བྱ་བ་ལ་སོགས་པ་ཚིག་རྐང་གསུམ་གྱིས་བསྟན་ཏོ། །དེ་མངོན་དུ་བྱས་པ་ལས་དགའ་བ་བཞིའི་ཡེ་ཤེས་སྐྱེ་བ་ནི་འདོད་ཆགས་མེད་ཅིང་ཞེས་བྱ་བ་ལ་སོགས་པ་ཤློ་ཀ་གསུམ་གྱིས་བསྟན་ཏོ། །ཡེ་ཤེས་དེའི་མཚན་ཉིད་ནི་བཅོམ་ལྡན་ལ་སོགས་པ་སྟེ། འདིའང་གླེང་གཞིའི་སྐབས་སུ་བཤད་པ་བཞིན་བླ་མས་འདིར་ཡང་བཤད་པར་བྱའོ། །དེ་ལྟར་རྫོགས་པའི་རིམ་པའི་ཐབས་གཉིས་བསྒོམ་པ་ལ། རྟེན་བསྐྱེད་པའི་རིམ་པ་བསྒོམ་པའམ། གླེང་གཞིའི་སྐབས་སུ་བཤད་ ¡Ã པ་བཞིན་བླ་མས་འདིར་ཡང་བཤད་པར་བྱའོ། ། ( ¡¶ ལུ ¡· ཟིན་པས་དེ་ལྟར་འདིར་ཡང་སྦྱར་ཏེ་ཤེས་པར་བྱའོ།

།དེ་ལྟར་རིམ་པ་གཉིས་བསྒོམས་ནས་སྤྱོད་པ་སྤྱད་པའི་མཐར་ཉེ་བའི་རྒྱུ་བྱང་ཆུབ་ཀྱི་སེམས་གཉིས་མངོན་དུ་བྱས་པ་ལས་འབྲས་བུ་ཇི་ལྟ་བུ་ཞིག་འགྲུབ་ཅེས་བྱ་བ་དེ་བསྟན་པར་བྱ་བའི་ཕྱིར། ) འདི་སྐད་ཅེས་བྱ་བའི་ཚིག་གི་ཕྲད་ནི་ཞེས་བྱ་བ་ལ་སོགས་པས་ ¡Ã སྤྱི་དང་མཐར་ཐུག་བསྟན། ( ¡¶ ལུ ¡· གསུངས་ཏེ། ) འདི་ལ་གཉིས་ཏེ། སྤྱིའི་དོན་གྱི་མཐར་ཐུག་འཁོར་དང་སྟོན་པ་ཐ་དད་ཀྱི་སྣང་བ་ཕུན་སུམ་ཚོགས་པ་ལྔའི་བདག་ཉིད་ཅན་ཡང་འབྱུང་ལ ༑ ཡང་ཡེ་ཤེས་ ¡Ã ཡོངས་སུ་ ( ¡¶ ལུ ¡· ཆེན་པོ་ ) དག་པའི་སྣང་བའི་དབང་དུ་བྱས་ནས ༑ འཁོར་དང་སྟོན་པ་ཐ་མི་དད་ཀྱི་སྣང་བའང་འབྱུང་ངོ༌། །དེ་ལ་དང་པོ་འདི་སྐད་ཅེས་བྱ་བ་ལ་སོགས་པས་ནི་ཆོས་ཕུན་སུམ་ཚོགས་པ་བསྟན་ཏོ། །བདག་གིས་ཐོས་ཞེས་བྱ་བ་ནས་དབྱེར་མེད་པར་གྱུར་ཏོ། །ཞེས་བྱ་བའི་བར་གྱིས་ནི་སྡུད་པ་པོ་ཕུན་སུམ་ཚོགས་པ་བསྟན་ཏོ། །རིགས་ཀྱི་བུ་བཅོམ་ལྡན་འདས་ཀྱིས་གང་ཅུང་ཟད་གསུངས་པ་དེ་བདག་གིས་གཅིག་ན་ཞེས་བྱ་བ་ནི་དུས་གཅིག་ཉིད་ལའོ།། ཞེས་བྱ་བ་འདིས་དུས་ཕུན་སུམ་ཚོགས་པའོ། །སྟོན་པ་དང་གནས་ཀྱི་ཕུན་སུམ་ཚོགས་པ་ནི་འོག་ནས་འདི་ལྟ་སྟེ། ཞེས་བྱ་བ་ལ་སོགས་པས་ཐུན་མོང་དུ་བསྟན་ཏོ ༑ ༑ དེ་དག་ཀྱང་གླེང་གཞི་སྔར་བསྟན་པ་བཞིན་ཤེས་པར་བྱའོ། །ཡང་ན་རྟོགས་པ་ཉིད་ནི་ཞེས་བྱ་བ་ལ་སོགས་པ་དང༌། གཅིག་ན་ཞེས་བྱ་བ་ནི་སྐད་ཅིག་ལའོ། ། ཞེས་བྱ་བ་ལ་སོགས་པ་འདིས་ནི་སྦས་དོན་གྱི་མཐར་ཐུག་འཁོར་དང་སྟོན་པ་ཐ་དད་མེད་པའི་ཚུལ་སྟོན་ཏེ། འདི་དག་ཀྱང་གླེང་གཞིར་བཤད་ཟིན་ཏོ། །ད་ནི་འདི་ལྟ་སྟེ་ཞེས་བྱ་བ་ལ་སོགས་པ། ཡི་གེ་ཉི་ཤུ་རྩ་བརྒྱད་ཀྱིས་སྤྱི་དང་སྦས་པའི་མཐར་ཐུག་ཐུན་མོང་དུ་བྱས་ནས་འབྲས་བུ་གང་ཞིག་འགྲུབ་པ་བསྟན་ཏོ། །འདི་ལ་གསུམ་སྟེ། སྟོན་པའི་ངོ་བོ་དངོས་དང༌། དེ་གནས་གང་དུ་བཞུགས་པའི་དབང་དུ་བྱས་ཏེ་བཞུགས་པ་མདོར་བསྟན་པ་དང༌། བཞུགས་པའི་ཚུལ་རྒྱས་པར་བཤད་པའོ ༑ ༑ དང་པོ་ནི།

འདི་ལྟ་སྟེ། ཞེས་བྱ་བ་ནས་བཅོམ་ལྡན་འདས་སོ་ཞེས་བྱ་བའི་བར་ཏེ། བཅོམ་པ་དང་ལྡན་པའི་དོན་དམ་འདིའང་སྔར་བཞིན་ནོ། །གཉིས་པ་ནི། དེ་བཞིན་གཤེགས་པ་ཐམས་ཅད་ཀྱི་ཞེས་བྱ་བ་ལ་སོགས་པ་སྟེ། སྟོན་པ་ལ་སྦྱར་བ་དང༌། གནས་ལ་སྦྱར་བ་གཉིས་སུ་བླ་མ་རྣམས་གསུང་ངོ༌། །གཞུང་འདི་ཉིད་དུ་གནས་གསལ་བར་མངོན་ནོ། །བཞུགས་པའི་ཚུལ་རྒྱས་པར་བཤད་པ་ལ་གསུམ་སྟེ ༑ སྟོན་པ་སྤྲུལ་པའི་སྐུའི་བཞུགས་པ་དང༌། ཆོས་ཀྱི་སྐུའི་བཞུགས་པ་དང༌། ལོངས་སྤྱོད་རྫོགས་པའི་སྐུའི་བཞུགས་པའོ། །དང་པོ་ནི་ཀྱེ་ཞེས་བྱ་བ་ལ་སོགས་པའོ ༑ ༑ ¡Ã གཉིས་པ་ ( ¡¶ ལུ ¡· ཆོས་སྐུ་ ) ནི་དེ་བཞིན་གཤེགས་པ་ཐམས་ཅད་ཅེས་བྱ་བ་ལ་སོགས་པའོ། །གསུམ་པ་ནི་འདི་ལྟ་སྟེ་ཞེས་བྱ་བ་ལ་སོགས་པའོ། །འདི་དག་ཀྱང་སྔར་གླེང་གཞིའི་སྐབས་སུ་བཤད་པ་བཞིན་སྦྱར་བར་བྱའོ། །རིགས་ཀྱི་བུ་ཞེས་བྱ་བ་ལ་སོགས་པས་ནི་གཞུང་བསྡུ་བ་བསྟན་ཏོ། །འདི་ལ་གཉིས་ཏེ། མདོར་བསྟན་པ་དང༌། རྒྱས་པར་བཤད་པའོ། །དང་པོ་ ¡Ã ནི་ ( ¡¶ ལུ ¡· ལ་ལྔ་ལས ) ། རིགས་ཀྱི་བུ་ཞེས་བྱ་བ་སྡུད་པ་པོ་ལ་བོས་པའོ། །འདི་སྐད་བདག་གིས་ཐོས་པ་ཞེས་བྱ་བ་ལ་སོགས་པ་ཚིག་གི་ལྷག་མ་སྟེ་འོག་ཏུ་སྦྱར་ལ། ཡིག་འབྲུ་སྟེ་ཡི་གེ་འབྲུ་སུམ་ཅུ་རྩ་བདུན་ནི་རྗོད་བྱེད་དོ། །ཆོས་ལ་སོགས་པ་རྟག་ཏུ་ཡང་དག་པར་གནས་པ་སྟེ། ཞེས་བྱ་བ་ནི་གང་དུ་འགྲུབ་པ་དང༌། གང་ལས་འགྲུབ་པ་དང༌། གང་གི་ཚེ་འགྲུབ། རྒྱུ་རྐྱེན་ནམ་ཐབས་ཀྱི་ཁྱད་པར་རོ། །དག་པ་དང་ཞེས་བྱ་བ་ལ་སོགས་པས་ནི་འབྲས་བུ་གང་ཞིག་འགྲུབ་པའོ། །དེ་ལ་དག་པ་ནི་སྤངས་པ་ཕུན་སུམ་ཚོགས་པའམ ༑ སྤྱི་དོན་གྱི་མཐར་ཐུག་གོ །ཡང་དག་པར་རྫོགས་པའི་སངས་རྒྱས་ནི་ཡེ་ཤེས་ཕུན་སུམ་ཚོགས་པའམ། ཐུན་མོང་མ་ཡིན་པ་རྡོ་རྗེ་འཆང་ཆེན་པོའི་དངོས་གྲུབ་བོ། །ལག་ན་རྡོ་རྗེ་ཞེས་བྱ་བས་ནི་རྒྱུད་རྙེད་པར་དཀའ་བ་སྟོན་ཏེ། རྒྱུད་སྡེ་གཞན་དུ་གླེང་གཞིའི་བཤད་པ་མ་བཤད་པ་དེ་འདིར་བཤད་ཅེས་བྱའོ། །རྒྱས་པར་བཤད་པ་ལ་བརྒྱད་དེ།

རྗོད་བྱེད་ཀྱི་ཚིག་དང༌། དེས་བརྗོད་པའི་དོན་ཉམས་སུ་བླང་བའི་བསམ་པ་དང༌། འབྲས་བུ་འགྲུབ་པའི་དུས་དང༌། འབྲས་བུ་དངོས་གང་ཞིག་འགྲུབ་པ་དང༌། མི་མཐུན་པའི་བསམ་པ་སྤང་བར་བསྟན་པ་དང༌། རྟེན་གྱི་གང་ཟག་དང༌། ཐབས་རང་གི་ངོ་བོ་དང༌། འབྲས་བུ་དཔེའི་སྒོ་ནས་གསལ་བར་བྱ་བའོ། །དང་པོ་ནི་ཡིག་འབྲུ་འདི་རྣམས་ཀྱིས་ཞེས་བྱ་བ་སྟེ། གླེང་གཞི་ཡི་གེ་སུམ་ཅུ་སོ་བདུན་པོ་འདི་རྣམས་ཀྱིས་སོ། །དེས་ཅི་བྱ་སྙམ་ན་འོག་ཏུ་སྦྱར་ལ་ཐབས་དང་ཤེས་རབ་ཀྱི་ཞེས་བྱ་བ་དང༌། མཚོན་པར་བྱེད་པ་ཞེས་བྱ་བ་དང༌། ཐོབ་པར་འགྱུར་ཞེས་བྱ་བ་སྦྱར་ཏེ། ཐབས་ཀྱི་རྒྱུད་དང་འབྲས་བུའི་རྒྱུད་སྟོན་པར་བྱེད་དོ། །ཞེས་བྱ་བའི་དོན་ཏོ། །གཉིས་པ་ནི། དེ་ལྟར་སྟོན་པའི་ཐབས་ཀྱི་རྒྱུད་དེ་བསམ་པ་ཇི་ལྟ་བུ་དང་ལྡན་པས་ཉམས་སུ་བླང་སྙམ་ན། སེམས་ཅན་རྣམས་འཁོར་བའི་ཞེས་བྱ་བ་ལ་སོགས་པ་སྟེ། མངོན་དུ་མཚོན་པར་མཛད་པ་ནི་བསམ་པ་སྨོན་པའི་བྱང་ཆུབ་ཀྱི་སེམས་དང་ལྡན་པའོ། །མངོན་དུ་མ་མཛད་པ་ནི་དེ་ཐོབ་པར་བྱེད་པའི་ཐབས་ལ་མི་འབད་པའོ། །དེ་ནུབ་པ་ནི་ཐབས་ལ་འབད་པའོ། ། ཡང་ན་མངོན་སུམ་དུ་མ་མཛད་པ་ནི་ཉན་ཐོས་དང་རང་སངས་རྒྱས་ཀྱི་སེམས་ སོ ༑ ༑ དེ་ནུབ་པ་ནི་ཐེག་པ་དམན་པའི་སེམས་དང་བྲལ་བ་ཞེས་བྱ་བའི་དོན་ཏོ། ། གསུམ་པ་བསམ་པ་དེ་ལྟ་བུ་དང་ལྡན་པ་དེས་འབྲས་བུ་ཇི་སྙེད་ཅིག་ན་འགྲུབ་ན་སྐྱེ་བ་འདིར་ཞེས་སྨོས་ཏེ། དེ་ལ་སྐྱེ་བ་འདི་ཞེས་བྱ་བ་ལ་ཁ་ཅིག་ན་རེ། རིག་པ་འཛིན་པའི་ཚེ་ཞེས་ཟེར་རོ། །འདི་ཉིད་ཀྱི་བརྟག་པ་བདུན་པ་ལས་བཅུད་ཀྱིས་ལེན་གྲུབ་པའི་ཚེའི་ཞེས་འབྱུང་ཡང༌། བླ་མ་རྣམས་ནི་ཟག་པ་དང་བཅས་པའི་ལུས་གནས་པ་འདི་ཉིད་ཀྱི་ཚེ་ལ་ཞེས་གསུངས་ཏེ། གསང་སྔགས་ཀྱི་རྟེན་འབྲེལ་ཆོས་ཟབ་པའི་ཕྱིར་རོ་ཞེས་དགོངས་སོ། །བཞི་པ་དེ་ལྟར་འགྲུབ་པའི་འབྲས་བུ་ཉིད་གང་ཡིན་ཞེ་ན། སངས་རྒྱས་ཉིད་དམ་རྡོ་རྗེ་སེམས་དཔའ་ཐོབ་པར་འགྱུར་ཞེས་སྨོས་སོ། །དེ་ལ་སངས་རྒྱས་ཉིད་ཅེས་བྱ་བ་ནི་ཉན་ཐོས་དང་རང་སངས་རྒྱས་ཀྱིས་བགྲོད་པར་བྱ་བའམ།

།ཕ་རོལ་དུ་ཕྱིན་པའི་ཐེག་པས་བགྲོད་པར་བྱ་བ་ས་བཅུ་གཅིག་པའམ་བཅུ་གཉིས་པའོ། །རྡོ་རྗེ་སེམས་དཔའ་ཞེས་བྱ་བ་ནི་གསང་བ་བླ་ན་མེད་པ་ཐོབ་པར་བྱ་བ་ས་བཅུ་གསུམ་པའོ། །གལ་ཏེ་སངས་རྒྱས་ཞེས་བྱ་བ་ནི་སྤངས་བ་ཕུན་སུམ་ཚོགས་པ་དང༌། ཡེ་ཤེས་ཕུན་སུམ་ཚོགས་པ་ཡིན་ན། དེའི་སྟེང་དུ་བགྲོད་པར་བྱ་བ་མི་འཐད་དོ་སྙམ་ན། འགལ་བ་མེད་དེ། སངས་རྒྱས་ཉིད་ཡིན་མོད་ཀྱང་དེ་ཉིད་ལ་རྟོགས་པའི་རིམ་པས་སངས་རྒྱས་སུ་མ་བཞག་སྟེ། སློབ་དཔོན་ཟླ་གྲགས་ཀྱིས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། ། ཞེས་རང་སངས་རྒྱས་ལ་འབྲིང་པོར་བཤད་པས་གཉིས་ཤུགས་ལ་ཤེས་པ་ཡིན་ ནོ ༑ ༑ མཁས་པ་སྨྲྀ་ཏི་ཛྙཱ་ནས་ཀྱང༌། བླ་ན་མེད་པ་ཡང་དག་པར་རྫོགས་པའི་སངས་རྒྱས་ནི་རྣམ་པར་སྣང་མཛད་ལ་སོགས་པ་སྟེ། གསང་བའི་རྒྱུད་རྡོ་རྗེ་ཐེག་པ་ལས། སངས་རྒྱས་པ་ནི་བླ་ན་མེད་པ་སྟེ། དེའི་གོང་ན་ཐེག་པ་གཞན་མེད་པའི་ཕྱིར་རོ། །དེ་ཡང་དག་པའང་ཡིན་ལ། ཐེག་པ་ཆེན་པོ་ལ་གནས་པའི་ཕྱིར་རོ། ། རྣལ་འབྱོར་དང་བྱ་བ་དང་མདོ་སྡེ་ལས། སངས་རྒྱས་པ་ནི་ཐེག་པ་གོང་ན་ཡོད་པས་བླ་ ( ¡¶ ལུ ¡· + མ་ ) དང་བཅས་པའང་ཡིན་ལ། ཡང་དག་པར་རྫོགས་ ¡Ã པའང་ ( ¡¶ ལུ ¡· པ་མ་ ) ཡིན་ཏེ། ཐེག་པ་གང་ན་ཡོད་པའི་ཕྱིར་རོ། །ཐེག་པ་ཆུང་ངུ་ལས། སངས་རྒྱས་པ་དགྲ་བཅོམ་པ་དང་རང་སངས་རྒྱས་ནི་བླ་ ( ¡¶ ལུ ¡· + མ་ ) དང་བཅས་པའང་མ་ ( ¡¶ ལུ ¡· - མ་ ) ཡིན་ལ། ཡང་དག་པར་རྫོགས་པའང་མ་ཡིན་ཏེ། ཐེག་པ་གོང་ན་ཡོད་པ་ ( ¡¶ ལུ ¡· པས་ ) ཐེག་པ་ཆུང་ངུ་ལས་ཕྱིར་ལྡོག་དགོས་པའི་ཕྱིར་རོ། ། སངས་རྒྱས་ནི་ཡིན་ཏེ་ཉོན་མོངས་པ་ལས་སངས་པའི་ཕྱིར་དང༌། རྣམ་པར་གྲོལ་བའི་ ¡Ã ཤེས་པ་ ( ¡¶ ལུ ¡· ཡེ་ཤེས་ ) བཅུ་རྒྱས་པའི་ཕྱིར་རོ་ཞེས་ལྷ་མོ་བཞིས་ཞུས་པའི་འགྲེལ་པ་ལས་བཤད་དོ། །གལ་ཏེ་དེ་ལྟར་སངས་རྒྱས་ཀྱི་དབྱེ་བ་ཡོད་ན། གོང་དུ་ཐར་པ་ཉིད་ནི་གཅིག་པུ་ཉིད་ཅེས་བཤད་པ་དང་མི་འགལ་ལམ་སྙམ་ན་མི་འགལ་ཏེ། གོང་གི་ནི་མཐར་ཐུག་པ་གཅིག་ལ་དགོངས་པ་ཡིན་ལ།

འདིར་དེ་དག་ནི་གནས་སྐབས་ཀྱི་ཐེག་པ་ལ་དགོངས་ཏེ། མདོ་ལས། ཐེག་པ་བསམ་གྱིས་མི་ཁྱབ་པ་གསུངས་པ་ལྟ་བུའོ། །ཡང་འདི་སྙམ་དུ་བསམས་ཏེ། ཅི་ས་བཅུ་གཅིག་པ་ལས་གོང་དུ་རྡོ་རྗེ་སེམས་དཔའ་ཞེས་བྱ་བ་ཡོད་ན་བཅུ་གཅིག་པ་དེ་ལ་ཐོབ་བྱ་མ་ཐོབ་པའམ། སྤང་བྱ་མ་སྤངས་པའི་ཁྱད་པར་ཡོད་དམ་མེད་སྙམ་ན། དེ་ཡོད་པར་བསྟན་པའི་ཕྱིར། གང་དག་ཅེས་བྱ་བ་ལ་སོགས་པ་སྨོས་ཏེ། བསམ་གྱིས་མི་ཁྱབ་པའི་གནས་ནི་ཤེས་བྱ་ཐམས་ཅད་རང་སྣང་གི་ཡེ་ཤེས་ཏེ། སྣང་བ་ཉིད་ཀྱང་ཡེ་ཤེས། ཡེ་ཤེས་ཉིད་ཀྱང་སྣང་བ། དེའང་སྟོང་པ། སྟོང་པ་ཉིད་ཀྱང་དེ་ཡིན་ཏེ། དུས་གཅིག་ཏུ་ཅིག་ཆར་འཇུག་པ་དེ་ཡིན་ཏེ། ད་ལྟ་སོ་སོ་སྐྱེ་བོ་རྣམས་ཀྱིས་རིམ་གྱིས་ཐ་སྙད་ལ་བརྟེན་ཏེ་རྟོག་པའི་ཡུལ་དུ་མོས་པ་བྱ་བ་ཙམ་ལས། དེའི་ཡེ་ཤེས་འདི་ལྟ་བུའོ། །ཞེས་མོས་པར་བྱ་བའང་དཀའ་འོ། །དེ་བས་ན་ས་བཅུ་གཅིག་པ་དང་ ༑ བཅུ་གཉིས་པས་ཡེ་ཤེས་དེ་མ་ཐོབ་པའོ། །དེ་ནི་བདེ་བར་གཤེགས་པ་སྟེ་ལམ་བདེ་བ་ནས་གཤེགས་པའི་ཕྱིར་རོ། །དེ་ཉིད་ལས་ཕ་རོལ་ཏུ་ཕྱིན་པ་ལས་སངས་རྒྱས་ཞེས་བཤད་དོ། །དེ་མ་ཐོབ་པར་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཐོབ་པར་བཤད་དོ། །ཞེ་ན་མ་བཤད་དེ། ཕ་རོལ་ཏུ་ཕྱིན་པ་ཁ་ཅིག་ལས། སངས་རྒྱས་པའི་ཚེ་སེམས་དང༌། སེམས་བྱུང་གི་འཇུག་པ་ཞེའོ་ཞེས་བཤད་དེ། སེམས་ཡོད་ན་རྣམ་པར་རྟོག་པར་འགྱུར་སྙམ་དུ་བསམ་པའོ། །ཡང་ཁ་ཅིག་ལས་སངས་རྒྱས་རྣམས་སེམས་དང་བཅས་པ་སྟེ། སེམས་དང་བྲལ་བ་ནི་མྱ་ངན་ལས་འདས་པ་ཡིན་ན། སངས་རྒྱས་མྱ་ངན་ལས་འདའ་བ་མེད་དོ་ཞེས་བསམ་མོ། ། ཡང་ཁ་ཅིག་ན་རེ། གནས་གྱུར་པའི་ཡེ་ཤེས་ཡིན་ནོ་ཞེས་ཟེར་རོ། ཁ་ཅིག་ནི་གནས་གྱུར་པ་མི་འདོད་ཅེས་ཟེར་རོ། །ཡང་ཁ་ཅིག་ནི་མཉམ་གཞག་རྗེས་ཐོབ་ཡོད་ཅེས་ཟེར་རོ། །ཡང་ཁ་ཅིག་ནི་མཉམ་གཞག་རྗེས་ཐོབ་མེད་ཅེས་ཟེར་ཏེ། དེ་དག་ཐམས་ཅད་འགལ་བ་མེད། གཞུང་ཁ་ཅིག་ལ་ནི་གང་དུའང་བཤད་པ་མེད་དོ ༑ ༑ དེ་བས་ན་བསམ་གྱིས་མི་ཁྱབ་པའི་གནས་ཐོབ་པ་དེ་ནི་རྡོ་རྗེ་སེམས་དཔའ་ཡིན་པར་གསུངས་ལ།

མཚན་གཞི་མཚོན་པར་བྱེད་པ་ཞེས་བྱ་བ་ལ་སོགས་པ་གསུངས་པའོ། །ལྔ་པ་མི་མཐུན་པའི་བསམ་པ་དག་པ་ནི། བསྟེན་པ་ཙམ་གྱིས་ཞེས་བྱ་བ་ལ་སོགས་པ་སྟེ། དེ་ལྟ་བུའི་འབྲས་བུ་ཐོབ་པར་བྱེད་པའི་ཐབས་འདི་ནི ༑ ཀུན་ནས་ཉོན་མོངས་པ་ཅན་གྱི་སེམས་ཏེ། ཐ་མལ་གྱི་རྟོག་པ་དང་བཅས་ཞེན་པའི་སེམས་དང་བཅས་པ་ལས་ཀྱི་ཕྱག་རྒྱ་ལ་སོགས་པ་བསྟེན་པ་ཙམ་གྱིས་མནར་མེད་པའི་དམྱལ་བར་ལྷུང་བར་འགྱུར་བས་རྟོག་པ་ངན་པ་དེ་སྤང་བར་བྱ་ཞེས་དགོངས་སོ། །དྲུག་པ་ནི་འོ་ན་སྒྲུབ་པ་པོ་ཇི་ལྟ་བུས་བསྟེན་ཞེ་ན། ཀུན་ནས་ཉོན་མོངས་པ་ཅན་གྱི་སྲིད་པ་ལས་འདས་ཏེ། མྱ་ངན་ལས་འདས་པའི་སེམས་དང་ཞེན་པའི་སེམས་མེད་པའི་སྒྲུབ་པ་པོས་ཞེས་བྱའོ། །བདུན་པ་ཐབས་རང་གི་ངོ་བོ་གང་ཞེ་ན། དག་པའི་ཞེས་བྱ་བ་ལ་སོགས་པ་སྨོས་ཏེ། སྔར་བསྟན་པའི་ཚུལ་གྱིས་དག་པའི་སེམས་ཀྱི་སྒོ་ནས་ཐབས་དང་ཤེས་རབ་ཀྱི་སྦྱོར་བ་ཡང་དག་པ་ཇི་ལྟར་བར་ཐོབ་པ་སྟེ། འདུ་ཤེས་གསུམ་ལ་སོགས་པ་དང༌། ཨཱ་ལི་ཀཱ་ལིའི་བདག་ཉིད་ཀྱི་བྱང་ཆུབ་ཀྱི་སེམས་ཆོས་བརྒྱད་དམ་བཅུ་དྲུག་གི་བདག་ཉིད་ཅན་ཐོབ་པ་དེ་སྒོམ་པར་བྱེད་དེ་ཞེས་བྱའོ། །དེ་ལས་ཐོབ་པའི་ཡེ་ཤེས་དེ་ཇི་ལྟ་བུ་ཞེ་ན། དག་པ་ཡང་དག་པར་རིག་པའི་བདག་ཉིད་ཅན་ཏེ། གཉིས་སུ་མེད་པའི་ཡེ་ཤེས་སེམས་ཀྱི་ཆོས་ཉིད་མངོན་དུ་གྱུར་པའོ། །དེ་ནི་མཚན་གཞི་སྟེ་མཚོན་པར་བྱ་བའམ་རྟོགས་པར་བྱ་བའོ། །དེ་བས་ན་དེ་ཐབས་དང་ཤེས་རབ་ཀྱི་ནུས་པ་སྟེ། མཚོན་བྱེད་དམ་རྟོགས་བྱེད་འདིས་རྟོགས་ཞེས་བྱའོ། །དེ་ལྟ་བུ་རྟོགས་པ་ལས་འབྲས་བུ་གྲུབ་པ་ཉིད་ཇི་ལྟ་བུ་ཞེ་ན། བརྒྱད་པ་དཔེའི་སྒོ་ནས་བསྟན་པ་ནི་ནམ་མཁའ་དང་ཞེས་བྱ་བ་ལ་སོགས་པ་སྨོས་ཏེ། སྤྲོས་པ་དང་བྲལ་བ་དང༌། ལྷུན་གྱིས་གྲུབ་པའམ

༑ རྐྱེན་གྱིས་མི་རྟོགས་པ་དང༌། ཀུན་འགྲོའི་དབང་ཕྱུག་དང༌། འདུས་མ་བྱས་པ་རྣམས་ནི་ཤེས་རབ་ཀྱི་རང་བཞིན་ཏེ་ཚིག་བཞིའི་རིམ་པ་བཞིན་ནོ། ། ཡིད་བཞིན་ནོར་བུ་ལྟ་བུ་ཞེས་བྱ་བ་ནི་ཐུགས་རྗེའི་རང་བཞིན་ནོ། །འདི་དག་ ( ¡¶ ལུ ¡· + ཞིབ་ཏུ་ ) འོག་ཏུ་ཐབས་ཤེས་རབ་གཏན་ལ་དབབ་པ་ལས་འཆད་པར་འགྱུར་རོ། །རང་དང་གཞན་ཀྱི་དོན་བྱེད་དེ་དངོས་གྲུབ་ཐམས་ཅད་ཀྱི་མཆོག་གོ་ཞེས་བྱ་བ་ནི་གོང་ན་གཞན་མེད་པ་རྡོ་རྗེ་འཆང་ཆེན་པོ་ཞེས་བྱ་བའི་དོན་ཏོ། །རྒྱུད་ཐམས་ཅད་ཀྱི་གླེང་གཞི་གསང་བ་དཔལ་ཡང་དག་པར་སྦྱོར་བ་ལས་བྱུང་བའི་རྣམ་པར་བཤད་པ། གནད་ཀྱི་གསལ་བྱེད་ཅེས་བྱ་བ་ལས་བརྟག་པ་དང་པོའི་འགྲེལ་པ་རྫོགས་སོ།། །།༈ དེ་ལྟར་བརྟག་པ་དང་པོས་ཐབས་ཀྱི་རྒྱུད་དང་འབྲས་བུའི་རྒྱུད་གཙོ་ཆེ་བའི་དབང་དུ་བྱས་ནས་རྒྱུད་ཀྱི་དོན་མ་ལུས་པ་མདོར་བསྟན་ནས། བརྟག་པ་གཉིས་པ་ནས་བརྩམས་ཏེ། བརྟག་པ་བཅུ་པའི་བར་གྱིས་བརྟག་པ་དགུས་རྒྱས་པར་འཆད་དོ། །འདི་ལ་བཞི་སྟེ། ཐོག་མར་རྟེན་གྱི་གང་ཟག་སྣོད་དུ་རུང་བར་བྱ་བའི་ཕྱིར། བྱང་ཆུབ་སེམས་ཀྱི་དབང་བསྐུར་བ་དང༌། དབང་ཐོབ་པ་དེས་ཉམས་སུ་བླང་བའི་ཐབས་ཀྱི་རྒྱུད་དང༌། ཐབས་ཉམས་སུ་བླང་པ་ལས་བྱུང་བའི་འབྲས་བུའི་རྒྱུད་དང༌། ཐབས་ཀྱི་རྒྱུད་དེས་འབྲས་བུ་ཐོབ་པར་མི་རིགས་སོ་ཞེས་ཐབས་ཀྱི་རྒྱུད་ཀྱི་སྦྱིན་སྲེག་ལ་བརྩད་པའི་སྐྱོན་སྤང་ཞིང༌། སྒྲུབ་པ་པོའི་དམ་ཚིག་དང་སྡོམ་པ་བསྟན་པའོ། །དང་པོ་ལ་ ¡Ã གསུམ་སྟེ། ( ¡¶ ལུ ¡· གཉིས་ཏེ། ) བཤད་པར་དམ་བཅའ་བ་དང་ ༑ དོན་དངོས་ ¡Ã དང༌། རབ་ཏུ་བྱེད་པའི་མིང་ངོ༌། ། ( ¡¶ ལུ ¡· སོ། ། ) དང་པོ་ནི་དེ་ནས་ཞེས་བྱ་བ་ཤློ་ཀ་གཅིག་གོ །རབ་ཏུ་བྱེད་པ་འདིའི་བརྗོད་པར་བྱ་བའི་དོན་དང་ ༑ རྗོད་བྱེད་ཀྱི་སྒྲ་དང༌། མངོན་པར་རྟོགས་པ་དང༌། རྒྱུད་སྡེ་གཞན་གང་གི་བཤད་པའི་རྒྱུད་དུ་འགྲོ་བའང་བརྗོད་པར་བྱ་སྟེ། དེ་ལ་བརྗོད་པར་བྱ་བའི་དོན་ལ་བུམ་པའི་དབང་སྤྱི་དོན། དབང་གོང་མ་གསུམ་སྦས་པའི་དོན།

ཕན་ཡོན་གྱི་ཚུལ་གྱིས་མཐར་ཐུག་པའང་ཞར་ལ་འབྱུང་ངོ༌། །རྗོད་བྱེད་ཀྱི་སྒྲ་ཡན་ལག་གི་དོན་གཙོ་ཆེ་བའི་གསུམ་ཀ་འཇུག་གོ །མངོན་པར་རྟོགས་པ་ནི་སྤྱིར་དུ་ན་རྒྱུད་གསུམ་ཀ་དང་ཡང་འབྲེལ་ཏེ། ཐོག་མར་རྟེན་གྱི་གང་ཟག་རྗེས་སུ་གཟུང་བ་ཞེས་བྱ་བ་རྒྱུ་རྒྱུད་ཡིན་ཏེ། དེས་ཐབས་ཀྱི་རྒྱུད་ལམ་རིམ་པ་གཉིས་བསྒོམ་པའི་སྣོད་དུ་འགྱུར་བར་བྱ་བའི་ཕྱིར་རོ། །ཡང་རྒྱུའི་རྒྱུད་ནི་གསང་སྔགས་ཀྱི་ལམ་ལ་མ་ཞུགས་པ་ཡིན་ལ། ཐབས་ཀྱི་རྒྱུད་ལ་སྨིན་ལམ་དབང་དང༌། གྲོལ་ལམ་བསྐྱེད་རྫོགས་བྱ་བ་ཡིན་པས་འདི་ཐབས་ཀྱི་རྒྱུད་དོ། །ཡང་འདིར་དབང་དུས་སུ་རྟོགས་པ་ནི་ལྟ་བར་འགྱུར་བས་ཀྱང་ཐབས་ཀྱི་རྒྱུད་དོ། །ཡང་རྒྱལ་པོ་ཨིནྡྲ་བྷཱུ་ཏི་ལྟ་བུ་དབང་དུས་སུ་གྲོལ་བ་ནི་སྨིན་ལམ་དང་གྲོལ་ལམ་འབྲས་བུའི་རྒྱུད་གསུམ་ཀ་གོ་ཙུ་རུབ་ཏུའང་འགྱུར་རོ། ། སྤྱིར་རྟེན་གྱི་གང་ཟག་གི་དབང་དུ་བྱས་ན་སློབ་དཔོན་གརྦྷ་རི་པས། རྒྱུ་རིགས་སྤང་བྱ་རྐྱེན་ལ་ལྟོས། །གང་ཟག་རྣམ་པ་བཞི་རུ་ནི། །རྒྱུད་རྣམས་ངེས་པ་ཁོ་ན་ཡིན། ། ཞེས་གསུངས་ཏེ། དེ་ལ་རྒྱུ་ལ་ལྟོས་པའི་གང་ཟག་ནི་སེམས་ཅན་ཐམས་ཅད་ལ་སངས་རྒྱས་ཀྱི་རྒྱུ་ཡོད་པས་སེམས་ཅན་ཐམས་ཅད་དོ། །རིགས་ལ་ལྟོས་པ་ནི་བྱེ་བྲག་ཏུ་ལམ་འགྲུབ་ཉེ་བ་ལ་དགོངས་པ་སྟེ། རྣལ་འབྱོར་པ་གང་ནག་པོ་ཆེ། །ཞེས་བྱ་བ་ལྟ་བུའོ། །སྤང་བྱ་ལ་ལྟོས་པའང་དེ་བཞིན་ཏེ་ཉོན་མོངས་པ་དང་རྗེས་སུ་འཚམ་པའོ། །དེ་ལྟར་གསུམ་པོ་དེ་ནི་རྒྱུ་ལ་གནས་པའོ། །རྐྱེན་ལ་ལྟོས་པའི་གང་ཟག་ནི་དེ་རྣམས་ཀྱི་གནས་སྐབས་ཀྱི་ཆོས་ཏེ། དེ་ལ་གཉིས་ལས། དང་པོ་རྒྱུད་སྦྱང་བ་མ་བྱས་པ་ལ་འགྲུབ་ཏུ་རུང་བ་ཞེས་བྱ་སྟེ། མཚམས་མེད་པ་ལ་སོགས་པ་བྱེད་པས་ཀྱང་འགྲུབ་པར་བཤད་པ་ལྟ་བུའོ། །དེའི་འོག་ཏུ་གཉིས་པ་རྒྱུད་སྦྱང་བ་བྱས་པར་འབྱུང་ངོ༌། །དེ་ལ་ཕ་རོལ་ཏུ་ཕྱིན་པའི་ཐེག་པས་རྒྱུད་སྦྱང་བ་བྱས་པ་ལམ་ལ་འཇུག་ཏུ་རུང་བ་དང༌། །གསང་སྔགས་ཀྱི་རྒྱུད་སྦྱང་བ་བྱས་པ་ལམ་ལ་ཞུགས་པ་ཞེས་བྱ་བ་གཉིས་ཡིན་ཏེ།

འདི་ཉིད་ཀྱི་རིག་མ་སྦྱང་བའི་སྐབས་ནས་བཤད་པ། སྐྱབས་སུ་འགྲོ་བའི་རིམ་པ་ཡིས། །ཤིན་ཏུ་ལེགས་པར་སྦྱངས་ནས་ནི། །རྒྱུད་དང་སྔགས་ཀྱི་རིམ་པ་ཡིས། །གསང་བའི་དེ་ཁོ་ན་ཉིད་བརྗོད། །ཅེས་འབྱུང་ངོ༌། །དེ་ལས་འདི་གསང་སྔགས་ཀྱི་རྒྱུད་སྦྱང་བ་བྱས་ཞེས་བྱ་བ་དེ་འཆད་དོ། །རྒྱུའི་རྒྱུད་རྒྱས་པར་གཞན་དུ་ཤེས་པར་ནུས་སོ། །རྒྱུད་སྡེ་གཞན་གང་གི་བཤད་པའི་རྒྱུད་ཡིན་ན་དཔལ་བརྟག་པ་གཉིས་པའི་བརྟག་པ་དང་པོའི་ལེའུ་བཅུ་པ་དང༌། ཕྱི་མའི་གསུམ་པ་དང་ལྔ་པ་དང་བཅུ་གཉིས་པའི་བཤད་པའི་རྒྱུད་དེ། ཕལ་ཆེར་ནི་ཆ་མཐུན་པས་ངེས་པ་སྐྱེད་པས་བཤད་པའི་རྒྱུད་ཡིན་ལ། བླ་མ་ལ་ཕྱག་རྒྱ་དབུལ་ཞིང་གསོལ་བ་གདབ་པ་ཁ་བསྐང༌། ཡེ་ཤེས་ཀྱི་རིག་མ་ལ་བརྟེན་པའི་ཕྱོགས་མ་ཚང་བ་ཁ་བསྐང༌། སློབ་དཔོན་བདག་ཉིད་འཇུག་པའི་ཆོ་ག་མི་གསལ་བ་གསལ་བར་བཤད། རྡོ་རྗེ་སློབ་དཔོན་གྱི་བུམ་དབང་བསྐུར་བ་དམ་ཚིག་དང་བཅས་པའང་གསལ་བར་བཤད། གསང་དབང་དང་ཤེས་རབ་ཡེ་ཤེས་དངོས་ཆ་མཐུན་ཕན་ཡོན་དང་ ༑ རྗེས་སུ་གནང་བ་དང་སློབ་མའི་བྱ་བ་མ་ཚང་བ་ཁ་བསྐང༌། དབང་བཞི་པ་མི་གསལ་བ་གསལ་བར་བྱས་ཏེ་བཤད་པའི་རྒྱུད་དོ། །མདོར་ན་རྩ་བའི་རྒྱུད་ཀྱི་ལེའུ་བཞི་འདི་དང༌། གསུམ་པ་དངོས་དང༌། རྒྱུད་ཕྱི་མ་གསུམ་བསྡེབས་ཏེ་གསལ་བར་བྱེད་པས་བཤད་པའི་རྒྱུད་དོ། །གཞན་ཡང་རྡོ་རྗེ་གུར་དང༌། དཔལ་བདེ་མཆོག་དང༌། གདན་བཞི་དང༌། འདུས་པ་ལ་སོགས་པ་རྣལ་འབྱོར་ཆེན་པོའི་རྒྱུད་མཐའ་དག་ཏུ་དབང་གོང་མ་གསུམ་དང༌། དབང་གི་རྟེན་རིག་མ་དང༌། གསོལ་བ་གདབ་པ་དང༌། སློབ་མའི་བྱ་བ་དེ་མཐའ་དག་ཏུ་མི་གསལ་བ་རྣམས་གསལ་བར་བྱེད ༑ མ་ཚང་བ་རྣམས་ལ་འདིས་ཁ་སྐོང་བས་བཤད་པའི་རྒྱུད་ཡིན་ནོ། །དེ་ལ་སྤྱིར་དབང་གི་མངོན་པར་རྟོགས་པ་ལ་བདུན་ཏེ། ¡Ã སྔོན་དུ་ ( ¡¶ ལུ ¡· དང་པོ་སློབ་མ་རྗེས་སུ་བཟུང་བའི་ཆོ་ག ) བསྙེན་པའི་ཆོ་ག་དང༌། སའི་ཆོ་ག་དང༌། སྟ་གོན་གྱི་ཆོ་ག་དང༌། དཀྱིལ་འཁོར་བྲི་ཞིང་རྒྱན་དགྲམ་པའི་ཆོ་ག་དང༌།

སྒྲུབ་ཅིང་མཆོད་པའི་ཆོ་ག་དང༌། འཇུག་ཅིང་དབང་བསྐུར་བའི་ཆོ་ག་དང༌། མཇུག་གི་ཆོ་ག་ཞེས་བྱ་བ་འདི་རྣམས་ཀྱི་སྨིན་བྱེད་ཀྱི་ལམ་མཐའ་དག་བསྡུས་པ་ལས། དེ་དག་ཀྱང་སྤྱིར་ཡང་རྒྱུད་གཅིག་གིས་ཡོངས་སུ་རྫོགས་པ་ཅན་གང་ནའང་མེད་དེ། སློབ་དཔོན་ཀཾ་ཀ་ནས་ཇི་སྐད་དུ། སློབ་མ་དབང་བསྐུར་ཆོ་ག་ནི། །གང་ནའང་གཅིག་གིས་རྫོགས་པ་མེད། །ཅེས་བཤད་པ་ལྟ་བུ་སྟེ། འདིར་ཡང་ཆོ་ག་དེ་དག་ཡོངས་སུ་རྫོགས་པ་མེད་དེ། རབ་ཏུ་བྱེད་པ་འདིར་ནི་སློབ་དཔོན་བདག་ཉིད་འཇུག་པ་དང༌། དབང་བསྐུར་བ་ལས་ཀྱང་ཐུན་མོང་མ་ཡིན་པའི་དབང་བཞི་བསྐུར་བ་ཙམ་ཞིག་གསུངས་ཀྱི། གཞན་རྣམས་ནི་མདོ་ཙམ་ལས་མ་གསུངས་པས། ཆོ་ག་འདི་དག་རྒྱུད་ཕྱི་མ་ལས་ཤེས་པར་ བྱའོ ༑ ༑ རྒྱས་པ་དོན་དུ་གཉེར་བས་ནི་དཀྱིལ་འཁོར་གྱི་ཐབས་ལེགས་པར་བསྡུ་བ་ལ་སོགས་པ་ཉིད་ལས་ཁོང་དུ་ཆུད་པར་བྱའོ། །གཞུང་གི་དོན་འཆད་པ་ལ་བཞི་སྟེ། བུམ་པའི་དབང་དང༌། གསང་བའི་དབང་དང༌། ཤེས་རབ་ཡེ་ཤེས་ཀྱི་དབང་དང༌། ཚིག་དབང་བཞི་པ་བསྐུར་བའོ། །དེ་ལྟར་བཞིར་བཅད་ནས་བླ་མ་གོང་མ་རྣམས་གསུངས་ཡང་དོན་གྱིས་ན་སློབ་མ་གཞུག་པ་དང༌། རིག་མ་དབུལ་བ་ལ་སོགས་པའང་དབང་བཞི་ཀའི་སྔོན་འགྲོ་ཡིན་ལ། དགོས་པ་དང༌། རྗེས་གནང་དང༌། སློབ་མའི་བྱ་བའང་དབང་བཞི་ཀའི་མཇུག་གི་བྱ་བ་ཡིན་པ་དེ་ལྟར་རྟོགས་པར་བྱའོ། ། དེ་ལ་བུམ་པའི་དབང་གི་སྐབས་སུ་དོན་དྲུག་ཏུ་ཤེས་པར་བྱ་སྟེ། དབང་བསྐུར་བའི་རྟེན་དཀྱིལ་འཁོར་ཇི་ལྟར་བྱ་བའི་ཚུལ་དང༌། སློབ་དཔོན་བདག་ཉིད་འཇུག་ཅིང་དབང་བསྐུར་བའི་ཆོ་ག་དང༌། དབང་གི་རིམ་པ་ངེས་པའི་འཐད་པ་དང༌། སློབ་མས་སློབ་དཔོན་ལ་མཆོད་ཅིང་གསོལ་བ་གདབ་པ་དང༌། སློབ་དཔོན་གྱིས་དཀྱིལ་འཁོར་བསྒྲུབ་པའམ། སློབ་མ་གཞུག་པ་མཆོད་པ་དང༌། གནས་བརྒྱན་པ་དང་བཅས་པ་དང༌། དབང་བསྐུར་བ་དངོས་དམ་ཚིག་སྦྱིན་པ་དང་བཅས་པའོ། །དང་པོ་ནི ༑ དང་པོར་ལྷའི་བདག་ཉིད་ཀྱིས། །ཞེས་བྱ་བ་ལ་སོགས་པ་ཤློ་ཀ་བཞི་སྟེ།

ས་ཆོག་དང༌། བྲི་བ་དང༌། བསྒྲུབ་པ་དང་བཅས་པ་བསྟན་ཏོ། །གཉིས་པ་སློབ་དཔོན་འཇུག་པ་ནི་སྔགས་ཀྱི་ལམ་ནི་ཞེས་བྱ་བ་ལ་སོགས་པ་ཤློ་ཀ་གཉིས་ཏེ། དེ་ལ་སྔགས་ཀྱི་ལམ་གྱི་རྗེས་བཙལ་བ་ནི། རྗེས་སུ་འབྲང་བ་སྟེ་གསང་སྔགས་ཀྱི་སྒོར་སྤྱད་པ་སྤྱོད་པར་འདོད་པ་རྣམས་སོ། །དེ་ལ་ནི་གང་ཚེ་མཁས་པས་དབང་བསྐུར་བའི་ཆོ་གས་ནི་སྔོན་དུ་སྨིན་པར་བྱ་དགོས་ལ། དེ་ལྟར་སློབ་མ་དབང་བསྐུར་བའི་ཚེ་ནའང་བདག་ཉིད་ཀྱིས་བླང་དགོས་ཞེས་བྱ་བའི་དོན་ཏོ། །དེ་ལ་བདག་ཉིད་འཇུག་པའི་ཆོ་ག་ལ་སངས་རྒྱས་ཀུན་གྱི་ཞེས་བྱ་བ་རྐང་པ་གསུམ་ནི་དབང་བླང་བའི་ཡུལ་ཏེ། མདུན་དུ་བསྐྱེད་པའི་དཀྱིལ་འཁོར་བླ་མ་དང་ཐ་མི་དད་པ་ལའོ། ། དགོས་པ་ནི་རང་བྱིན་གྱིས་བརླབ་པའི་གནས་ཐོབ་པར་བྱ་བའི་ཕྱིར་ཏེ། རང་གིས་ལྷ་ལས་དབང་ཐོབ་པས། རང་གི་ལུས་ངག་ཡིད་གསུམ་གྱི་དྲི་མ་དག་སྟེ། སྐུ་གསུང་ཐུགས་རྡོ་རྗེར་བྱིན་གྱིས་བརླབས་པས་སོ། །གང་ཟག་ནི་བློ་དང་ལྡན་པས་སོ ༑ ༑ ཆོ་ག་ནི་དེ་བཞིན་བླངས་ཏེ། སློབ་མ་ལ་ཇི་ལྟར་དབང་བསྐུར་བ་བཞིན་ནམ། ཡང་ན་བཞི་པོ་རྫོགས་པར་བླང་བ་ཞེས་བྱ་བའི་དོན་ཏོ། །དམ་ཚིག་ཉམས་པས་འཇིགས་པ་ཞེས་བྱ་བ་ནི་དབང་བླང་བའི་འཐད་པ་སྟེ། སློབ་མ་ལ་དབང་མ་བསྐུར་ན་སློབ་མ་རྗེས་སུ་མ་བཟུང་བར་འགྲོ་ལ། སློབ་མ་ལ་དབང་བསྐུར་བ་ལ་བདག་ཉིད་ཡོངས་སུ་མ་རྫོགས་ན་རང་བཟོར་གྱུར་ནས་ལྟུང་བར་འགྱུར་བས་སོ། །དེས་ན་རྫོགས་སངས་རྒྱས་ཀྱི་དོན་དམ་ཞེས་བྱ་བ་ལ་སོགས་པའང་འདིར་སྦྱར་རོ། ། ཡང་གླེགས་བམ་ཁ་ཅིག་ལ ( ¡¶ ལུ ¡· ལས ) ། དམ་ཚིག་ཉམས་པས་འཇིགས་པ་ཡིས། ། བློ་ལྡན་གྱིས་ཀྱང་དེ་བཞིན་བླང༌། །ཞེས་འབྱུང་བས་དང་པོས་སློབ་མའི་ཕྱིར་བདག་ཉིད་རྫོགས་པར་བྱ་བ་ཡིན་ལ། རྐང་པ་གཉིས་པོ་འདིས་རང་གི་དམ་ཚིག་གསོ་བའི་ཕྱིར་བདག་ཉིད་འཇུག་པའང་ཤེས་པར་ནུས་སོ། །གསུམ་པ་དབང་གི་རིམ་པ་ངེས་པའི་འཐད་པ་ནི། རྫོགས་སངས་རྒྱས་ཀྱི་ཞེས་ཤློ་ཀ་གཅིག་སྟེ། ལམ་བསྒོམ་པ་ལ་ནི་དབང་བླང་དགོས་ལ།

དབང་ལ་སློབ་དཔོན་བདག་ཉིད་ཕུན་སུམ་ཚོགས་པ་ལ་སོགས་པ་དགོས་པ་ནི་དོན་དམ་སྟེ་ངེས་པའི་དོན་ཡིན་ནོ། །དེ་བས་ན་རིམ་པ་ལས་འགལ་བའི་ཉམས་པ་ཡིན་པས། དམ་ཚིག་རིམ་པ་ཤིན་ཏུ་རིང་བ་ནི་ཤིན་ཏུ་འདའ་བར་དཀའ་ཞེས་བྱ་བའི་དོན་ཏོ། །བཞི་པ་སློབ་མས་སློབ་དཔོན་ལ་མཆོད་ཅིང་གསོལ་བ་གདབ་པ་ནི་དེ་ཕྱིར་ཞེས་བྱ་བ་ལ་སོགས་པའོ། །འདི་ལ་གཉིས་ཏེ། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི་དེ་ཕྱིར་ལ་སོགས་པ་ཤློ་ཀ་གཅིག་སྟེ། དེའི་ཕྱིར་ནི་དམ་ཚིག་ཤིན་ཏུ་འདའ་བར་དཀའ་བ་དེའི་ཕྱིར་རོ། །ཇི་བཞིན་སྦྱོར་བ་ནི་མཆོད་པ་དང་བསྟོད་པ་སྔོན་དུ་སོང་བས་གསོལ་བ་གདབ་པ་སྟེ། སློབ་དཔོན་ལ་གསོལ་བ་མ་བཏབ་པར་རྗེས་སུ་གཟུང་བའི་འོས་མ་ཡིན་ནོ་ཞེས་དགོངས་སོ། །རྒྱས་པར་བཤད་པ་ལ་བཞི་སྟེ། རིག་མ་དབུལ་བ་དང༌། མཆོད་པར་བྱ་བ་དང༌། བསྟོད་པར་བྱ་བ་དང༌། གསོལ་བ་གདབ་པའོ། །དེ་ལ་དང་པོ་དཀྱིལ་འཁོར་བསྒྲུབ་པ་དང༌། མཆོད་པ་དང༌། དབང་བསྐུར་བའི་རྟེན་རིག་མ་དབུལ་བ་ལ་ལྔ་སྟེ། ཡོན་ཏན་གྱི་དབང་དུ་བྱས་པའི་འབྲེལ་བའི་སྒོ་ནས་རིག་མ་མདོར་བསྟན་པ་དང༌། དངོས་ཀྱི་མེད་ན་ཡེ་ཤེས་ཀྱི་རིག་མ་གཟུང་བར་བསྟན་པ་དང༌། དངོས་ཀྱི་རིག་མའི་མཚན་ཉིད་རྒྱས་པ་དང༌། དངོས་ཀྱི་རིག་མ་ལ་སྦྱང་བའི་ཚུལ་དང༌། རིག་མ་དེ་དབུལ་བ་དངོས་སོ། །དང་པོ་ནི་ཡང་ན་ཞེས་བྱ་བ་ལ་སོགས་པ་ཤློ་ཀ་གཅིག་སྟེ ༑ ཡང་ན་ནི་སྔར་རིགས་ལྔ་ལས་བྱུང་བའི་རིག་མ་ལས་གཞན་པའམ་རིགས་ལྔ་པོ་ཉིད་ཀྱང་རུང་སྟེ། འདིར་ཡོན་ཏན་གྱི་ཆོས་བླ་མ་ལས་འབྲེལ་བརྩིས་པའི་མ་ལ་སོགས་པ་གཙོ་བོར་སྟོན་པས་ཡང་ན་ཞེས་བྱའོ། །གླེགས་བམ་ཁ་ཅིག་ལས་མའམ་ཡང་ན་སྲིང་ཐུ་མོ་ཞེས་འབྱུང་ངོ༌། །མ་ལ་སོགས་པ་ནི་ཆོས་ཀྱི་འབྲེལ་བ་ལ་གཙོ་ཆེར་བྱ་སྟེ་གོ་སླའོ། །གཉིས་པ་ཡེ་ཤེས་ཀྱི་རིག་མ་བཟུང་བ་ནི། ཡང་ན་མངོན་དུ་འདི་མེད་ན་སྟེ། རིག་མ་མ་རྙེད་པའམ། རྙེད་ཀྱང་བསྟན་པ་ལ་སྨོད་པའི་འཇིགས་པ་ལ་སོགས་པ་ཡོད་ན་ཀུན་མཁྱེན་གྱིས་བསྔགས་པ་སྟེ།

ཡེ་ཤེས་ཀྱི་རིག་མ་བཟུང་ཞེས་བྱ་བའི་དོན་ཏོ། །གསུམ་པ་དངོས་ཀྱི་རིག་མའི་མཚན་ཉིད་རྒྱས་པ་ལ་བཞི་སྟེ། རིགས་ཀྱི་དབང་དུ་བྱས་པ་དང༌། ཡོན་ཏན་གྱི་དབང་དུ་བྱས་པ་དང༌། རིགས་ལ་བརྟེན་པའི་ཆེ་བ་དང༌། ལང་ཚོའི་དབང་དུ་བྱས་པ་རྣམས་སྐྱེ་བ་ཉིད་ཀྱི་ཞེས་པ་དང་ ༑ ཡང་ན་རི་དྭགས་ཞེས་པ་དང༌། རིགས་ཀྱི་རིམ་པ་ཞེས་པ་དང༌། མ་རྙེད་ཇི་ལྟར་ཞེས་བྱ་བ་རྣམས་རིམ་པ་བཞིན་ནོ། །བཞི་པར་རིག་མ་དེ་སྦྱང་བའི་ཚུལ་ལ་གཉིས་ཏེ། རིག་མའི་བློ་སྦྱང་བ་དང༌། ཀ་ར་ནས་ལུས་སྦྱང་བའོ། །དང་པོ་ནི་རིག་མ་དེ་ཉིད་ཞེས་ཤློ་ཀ་གཅིག་སྟེ། གོང་དུ་བརྗོད་པའི་རིག་མ་དེའང་རྙེད་པ་ཙམ་གྱིས་ཆོག་པ་མ་ཡིན་ཏེ། སྔར་ནས་སྐྱབས་སུ་འགྲོ་བ་ལ་སོགས་པ་སོ་སོ་ཐར་པའི་སྡོམ་པ་ནས། བྱང་ཆུབ་སེམས་དཔའི་སྡོམ་པ་དང༌། རིག་པ་འཛིན་པའི་སྡོམ་པ་དང་ ༑ རྒྱུད་སྡེ་ལ་སོགས་པའི་བར་དུ་བསླབ་པས་སེམས་སྦྱང་ཞེས་བྱ་བའི་དོན་ ཏོ ༑ ༑ ཧེ་བཛྲ་ལས། བྱང་ཆུབ་ས་བོན་གདབ་པ་དང༌། །སྦྱང་བ་ཡིས་ནི་གཟུང་བར་བྱ ༑ ༑ ཞེས་གསུངས་པ་ལྟ་བུའོ། །སྦྱང་བ་གཉིས་པ་ནི་སྒྲ་འམ་ཞེས་བྱ་བ་ལ་སོགས་པ་སྟེ། དེ་དང་སྙོམས་པར་བཞུགས་པའི་དུས་སུ་དལ་རྒྱུའི་རླུང་ཧ་སིའི་རྣམ་པར་གྲགས་པའི་གནས་ནི་གསང་རྩ་སྟེ་དེ་བཙལ་བའོ། །འོག་ནི་སྲིན་པོའི་ལམ་མོ། ། སྟེང་ནི་པདྨ་སྟེ་བླ་མའི་མན་ངག་གིས་རྩ་བཙལ་བའོ། །ཀུན་གྱི་ཆ་རིགས་ནི་ཆ་དྲུག་ཅུ་རྩ་བཞི་ལ་སོགས་པ་སྦྱོར་ཐབས་ཀྱི་དབྱེ་བ་བསླབ་པའོ། །དེ་ལྟར་བྱས་པ་ལས་ཕན་ཡོན་ཅི་འབྱུང་ན་དངོས་གྲུབ་དམ་པ་སྟེར་ཞེས་སྦྱར་ཏེ་མི་རྟོག་པའི་དངོས་གྲུབ་ཅེས་བྱ་བའི་དོན་ཏོ། །ལྔ་པ་རིག་མ་དེ་དབུལ་བ་དངོས་ལ། གནས་ཀྱི་ཁྱད་པར་ནི་ཉེ་བར་འཚེ་བ་མེད་གནས་སུའོ། །ཡུལ་ནི་རིག་པ་འཛིན་པ་འཁོར་མང་པོ་དང་བཅས་པ་སྟེ་སློབ་དཔོན་ལའོ། །དབུལ་རྫས་གང་འབུལ་ན། གང་ཞིག་སྦྱངས་པའི་རིག་མའོ། །ཚུལ་ཇི་ལྟར་དབུལ་ན། རིག་པ་ཉིད་ཀྱིས་རྣ་ཆ་དང༌། ཞེས་བྱ་བ་ལ་སོགས་པ་དང་རྣམ་པར་བརྒྱན་ནས་དབུལ་བར་བྱའོ།

།དེས་བླ་མ་མཉེས་པར་བྱས་པ་ལས་ཕན་ཡོན་ཅི་འབྱུང་ན། དངོས་གྲུབ་དམ་པ་སྟེར་ཞེས་སྦྱར་རོ། །གཉིས་པ་མཆོད་པ་ནི་དྲི་དང་ཞེས་བྱ་བ་ཤློ་ཀ་གཅིག་གོ །གསུམ་པ་བསྟོད་པ་ལ་གཉིས་ཏེ། དང་པོ་བསྟོད་པ་བྱེད་པའི་ཀུན་ཏུ་སྤྱོད་པ་ནི་སློབ་མས་པུས་མོ་ཞེས་ཤློ་ཀ་གཅིག་ གོ ༑ བསྟོད་པ་དངོས་ལ་ལྔ་སྟེ། སྟོང་པའི་སྙིང་རྗེ་ཞེས་བྱ་བ་ལ་སོགས་པ་ཚིགས་སུ་བཅད་པ་དང་པོས། རྣམ་སྣང་གི་སྒོ་ནས་བླ་མ་ལ་བསྟོད་པའོ། །གཉིས་པས་ནི་འོད་དཔག་ཏུ་མེད་པ་གསུང་གི་སྒོ་ནས་སོ། །གསུམ་པས་ནི་ཡོན་ཏན་རིན་ཆེན་འབྱུང་ལྡན་གྱི་སྒོ་ནས་སོ། །བཞི་པས་ནི་མི་བསྐྱོད་པ་ཀུན་འགྲོའི་དབང་ཕྱུག་གི་སྒོ་ནས་སོ ༑ ༑ ལྔ་པས་ནི་དོན་ཡོད་གྲུབ་པ་ཕྲིན་ལས་ཀྱི་སྒོ་ནས་ཏེ། དེ་ལྟར་ན་དེ་བཞིན་གཤེགས་པ་ལྔའི་ཡོན་ཏན་དང་ལྡན་པས་ན། སློབ་དཔོན་ནི་དྲུག་པ་རྡོ་རྗེ་འཆང་ཆེན་པོའོ། །བཞི་པ་གསོལ་བ་གདབ་པ་ནི། དེ་ཉིད་བླ་མེད་ཅེས་བྱ་བ་ལ་སོགས་པ་ཤློ་ཀ་གསུམ་གྱིས་བསྟན་ཏོ། །སྤྱི་དོན་ལྔ་པ་གཞུག་ཅིང་མཆོད་པ་ནི། དེ་ནས་ཞེས་བྱ་བ་ལ་སོགས་པ་སྟེ། འདི་དག་དཀྱིལ་འཁོར་སྒྲུབ་ཅིང་མཆོད་པའི་དབང་དུ་བྱས་ན་དེ་ལྟར་སློབ་མས་དཀྱིལ་འཁོར་བསྒྲུབ་པའི་རྟེན་ཕུལ་ནས་བསྟོད་དེ། སྒྲུབ་པ་མཛད་པར་གསོལ་བ་གདབ་པ་དང༌། སློབ་དཔོན་གྱིས་སློབ་མ་ལ་སྙིང་རྗེ་བསྐྱེད་ཅིང་

༑ དམ་ཚིག་གི་དཀྱིལ་འཁོར་འབྱིན་པས་བསྒྲུབ་པ་ལ། ཡེ་ཤེས་ཀྱི་དཀྱིལ་འཁོར་དགུག་གཞུག་གི་ཚུལ་གྱིས་བསྒྲུབ་པ་ནི། ཚོགས་ཀྱི་དཀྱིལ་འཁོར་དགུག་པའོ ༑ ༑ དེ་ནས་འདོད་ཡོན་ལྔ་ལ་སོགས་པས་མཆོད་པ་བྱས་ལ། བྱང་ཆུབ་ཀྱི་སེམས་པདྨའི་སྣོད་དུ་བཞག་པས་བསང་གཏོར་དང༌། བདག་གིས་ལྕེ་ལ་མྱང་བ་ལ་སོགས་པའི་བར་དུ་བྱ་ཞེས་སྦྱར་རོ་གསུང་ངོ༌། །ཡང་ན་དཀྱིལ་འཁོར་སྒྲུབ་པ་ནི་བདག་འཇུག་གི་གོང་དུ་བྱེད་པ་ཡིན་པས། རིག་མ་བཟང་མོ་གཞུག་ཅེས་བྱ་བ་འདིས་ཤེས་པར་བྱས་ལ། འདིར་དེ་ནས་ཏེ་སློབ་མ་གཞུག་པར་གསོལ་བ་བཏབ་པའི་རྗེས་ལའོ། །དེར་སློབ་དཔོན་གྱིས་སྙིང་རྗེ་བསྐྱེད་དེ། ཚོགས་ཀྱི་འཁོར་ལོ་དགུག་པ་ནི་ཚོགས་ཀྱི་ནང་དུ་སློབ་མ་བོས་པ་སྟེ་གཞུག་པ་ཞེས་བྱའོ། །ཇི་ལྟ་བུའི་གནས་སུ་གཞུག་ཅེ་ན། འདོད་ཡོན་ལྔས་གང་བ་ལ་སོགས་པ་རྒྱན་དང་མཆོད་པས་ཉམས་དགའ་བར་བྱས་པའི་དཀྱིལ་འཁོར་མཆོག་ཏུ་ངོ་མཚར་བར་གཞུག་ཅེས་བྱ་བའི་དོན་ཏོ། །སྤྱི་དོན་དྲུག་ལ་དབང་བསྐུར་བ་དངོས་དམ་ཚིག་སྦྱིན་པ་དང་བཅས་པ་ནི། སློབ་དཔོན་སྐལ་བ་བཟང་པོ་ཞེས་བྱ་བ་ལ་སོགས་པ་ཤློ་ཀ་དྲུག་གོ །དེ་ལ་གཉིས་ཏེ། དབང་བསྐུར་བ་དང༌། དམ་ཚིག་སྦྱིན་པའོ། །དང་པོ་ལ་ཤློ་ཀ་གཉིས་ཏེ། དེ་ལ་སློབ་དཔོན་ཁ་ཅིག་ནི་དབང་བསྐུར་བ་འདི་གསང་བའི་དབང་ཡིན་ནོ་ཞེས་འཆད་དོ། །དེ་ནི་མ་ཡིན་ཏེ་བྱང་ཆུབ་ཀྱི་སེམས་པདྨའི་སྣོད་དུ་བཞག་ནས་གསང་དབང་མ་གསུངས་ཏེ། ཧེ་བཛྲ་ལས། དེ་ནི་ལག་ཏུ་མི་བླང་ཞིང༌། །ཉ་ཕྱིས་དུང་ཆོས་དག་ཏུ་མིན། །ཞེས་བཤད་པ་དང་འགལ་བའི་ཕྱིར་དང༌། མི་འགལ་དུ་ཆུག་ཀྱང་འོག་ནས་གསང་བའི་དབང་ཉིད་གསུངས་པ་དང་ཟློས་པར་འགྱུར་བའི་ཕྱིར་གསང་དབང་མ་ཡིན་ནོ། །དེས་ན་དང་པོའི་ཚིགས་བཅད་ཀྱིས་ནི་དབང་བསྐུར་བའི་སྔོན་དུ ༑ དཀྱིལ་འཁོར་གྱི་འཁོར་ལོ་ལ་མཆོད་པའི་ཕྱིར། རྒྱལ་བའི་བདག་ཉིད་སྐྱེས་ཏེ་སྙོམས་འཇུག་གི་སྒྲས་བཀུག་པའི་དེ་བཞིན་གཤེགས་པ་ཞུ་བའི་བདག་ཉིད་ཀྱི་བྱང་ཆུབ་ཀྱི་སེམས་སོ།

།པདྨའི་སྣོད་དེ་ཐོད་པ་ལ་སོགས་པར་བླུགས་ཏེ་བསང་གཏོར་བྱ་ཞེས་བྱ་བའི་དོན་ཏོ། །དེ་ལྟར་སྔོན་དུ་བཏང་ནས་དབང་བསྐུར་བ་དངོས་ནི། རྔ་ཡབ་གཡོབ་ཅིང་ཞེས་བྱ་ལ་སོགས་པའི་སྦྱོར་བ་དང་བཅས་པས་དབང་བསྐུར་བྱ་སྟེ ༑ ཆུ་ནས་བརྩམས་ཏེ་རྗེས་སུ་གནང་བའི་བར་གྱིས་བུམ་པའི་དབང་མཐའ་དག་བསྐུར་ཞེས་བྱ་བ་ཡིན་ནོ། །ཞེས་བླ་མ་དམ་པ་གསུང་ངོ༌། །ཡང་ན་རྣལ་འབྱོར་གྱི་རྒྱུད་དང་ཐུན་མོང་གི་སློབ་དཔོན་གྱི་དབང་གི་བར་ནི་རྒྱུད་འདིར་མ་གསུངས་ཏེ་གཞན་དུ་ཤེས་པར་བྱའོ། །འདིར་ནི་ཐུན་མོང་མ་ཡིན་པའི་སློབ་དཔོན་གྱི་དབང་ སྟེ ༑ ཧེ་བཛྲ་ལས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད ༑ ༑ རྡོ་རྗེ་དྲིལ་བུ་མཉམ་སྦྱོར་བས། །སློབ་དཔོན་གྱི་ནི་དབང་དུ་འདོད། ། ཅེས་འབྱུང་བས། ཚིགས་སུ་བཅད་པ་གཉིས་པོ་འདིའང་དེའི་དོན་དང་རྗེས་སུ་མཐུན་ནོ། །ཞེས་ཁོ་བོའི་རྣམ་པར་རྟོག་པའོ། །གཉིས་པ་དམ་ཚིག་སྦྱིན་པ་ནི། སློབ་དཔོན་མཆོག་གི་དབང་ཕྱུག་ཅེས་བྱ་བ་ལ་སོགས་པའོ། །བཟང་པོ་རྟག་ཏུ་བསྐྱང་བར་གྱིས། །ཞེས་པའི་བར་ནི་བཟའ་བའི་དམ་ཚིག་གོ །སྡོམ་པ་ཤིན་ཏུ་འདའ་བར་དཀའ། །ཞེས་བྱ་བའི་བར་ནི་བསྲུང་བའི་དམ་ཚིག་སྟེ། འདིར་ནི་མདོར་བསྡུས་པ་ཙམ་གྱིས་རྒྱས་པར་རྩ་བའི་ལྟུང་བ་བཅུ་བཞི་པོ་ཀུན་ཤེས་པར་བྱའོ། །དེ་ལྟར་བུམ་པའི་དབང་བསྐུར་ནས། གཉིས་པ་གསང་དབང་བསྐུར་བ་ནི། གོང་དུ་གསུངས་པའི་ཞེས་བྱ་བ་ལ་སོགས་པ་སྟེ། འདི་ལ་དོན་གསུམ་ལས། དང་པོ་དབང་གི་རྟེན་བསྟན་པ་ནི་རྐང་པ་གསུམ་མོ། །སི་ ¡Ã ཧླ་ ( ¡¶ ལུ ¡· ཧ་ལ་ ) སོགས་པ་རྐང་པ་གསུམ་གྱིས་ནི་བསྟེན་པའི་ཚད་དེ། །གཉི་གའི་བྱང་ཆུབ་ཀྱི་སེམས་དབང་བསྐུར་བ་ལ་དགོས་པའི་ཕྱིར་རོ། །བསྐུར་བའི་ཚུལ་ནི་ཕྱག་རྒྱའི་གདོང་ལ་སོགས་པ་ཤློ་ཀ་གཅིག་སྟེ། ཡབ་ལས་ཐོབ་པ་དང༌། ཡུམ་ལས་ཐོབ་པ་དང༌། གྲོལ་བའི་ཐབས་ལས་ཐོབ་པ་དང༌། ཉིན་པར་གྱི་ཐིག་ལེ་ལ་སོགས་པའི་ཚུལ་དཀྱིལ་འཁོར་གྱི་ཆོ་གར་བླ་མའི་མན་ངག་བཞིན་བསྐུར་བར་བྱའོ།

།གསུམ་པ་ཤེས་རབ་ཡེ་ཤེས་ཀྱི་དབང་ལ་ལྔ་སྟེ། ཤེས་རབ་ཡེ་ཤེས་ཀྱི་དབང་གི་རྟེན་དང༌། དེ་ལས་སྐྱེས་པའི་ཡེ་ཤེས་ཀྱི་མཚན་ཉིད་དང༌། བྱང་ཆུབ་ཀྱི་སེམས་ཀྱི་དབང་བསྐུར་བའི་དགོས་པ་དང༌། དབང་ཐོབ་པ་ལ་རྗེས་སུ་གནང་བ་སྦྱིན་པ་དང༌། དེ་ལ་དགའ་བ་སྐྱེས་པའི་སློབ་མའི་བྱ་བའོ། །དང་པོ་ནི། རོ་མཉམ་ཞེས་རྐང་པ་གཉིས་ཏེ། གསང་དབང་གི་རྟེན་ཉིད་ལ་བྱ་ཞེས་བྱ་བའི་དོན་ཏོ། །དེ་བླ་མས་སློབ་མ་ལ་སྦྱིན་པ་ནི་ཤེས་རབ་ཀྱི་དབང་ངོ༌། །གཉིས་པ་ཡེ་ཤེས་ཀྱི་དབང་ནི། བླ་མའི་མན་ངག་བཞིན་སྙོམས་པར་ཞུགས་པ་ལས་ཞུ་བདེ་ལྷན་སྐྱེས་ཀྱི་ཡེ་ཤེས་སྐྱེ་ཞེས་བྱའོ། །འདི་ལ་གཉིས། ཡེ་ཤེས་ཀྱི་མཚན་ཉིད་དངོས་དང༌། དེ་རྟོགས་པའི་ཕྱིར་དགའ་བའི་རབ་ཏུ་དབྱེ་ བའོ ༑ ༑ དང་པོ་ལ་གཉིས་ཏེ། ཡེ་ཤེས་ཀྱི་ངོ་བོ་ངོས་བཟུང་བ་དང༌། དེའི་ཁྱད་པར་རམ་མཚན་ཉིད་རྒྱས་པར་བཤད་པའོ། །དང་པོ་ནི་རང་རིག་ཡེ་ཤེས་ཉིད་དུ་འགྱུར་ཞེས་བྱ་སྟེ། གཞན་གྱིས་རྟོགས་པ་མ་ཡིན་པ་སོ་སོ་རང་གིས་རིག་པའི་ཆོས་ཉིད་ཐོབ་བོ་ཞེས་བྱ་བའི་དོན་ཏོ། །དེ་ལྟ་བུའི་ཡེ་ཤེས་དེ་ནི་ཁྱད་པར་བདུན་ལྡན་ཏེ། སྤྲོས་པ་དང་བྲལ་བ་དང་ཟུང་འཇུག་གཉིས་མེད་ཡིན་པ་དང༌། འཚོ་བར་བྱེད་པ་ཡིན་པ་དང༌། སྐྱེ་བ་མེད་ཅིང་མི་འགྱུར་བ་དང༌། ཐམས་ཅད་ལ་ཁྱབ་པ་དང༌། སངས་རྒྱས་ཀྱི་ཡེ་ཤེས་ཡིན་པ་དང༌། ཐམས་ཅད་ཀྱི་རྒྱུ་ཡིན་པ་རྣམས་ ¡Ã ཤློ་ཀ་གསུམ་གྱིས་གཞུང་རིམ་པ་བཞིན་བསྟན་ཏོ། །གལ་ཏེ་འདི་ལྟ་ ( ¡¶ ལུ ¡· རྐང་པ་གཉིས་དག་གསུམ་དང་གཅིག་དང་གཉིས་ཀྱིས་རིམ་པ་བཞིན་བསྟན་ཏེ། དེ་ལྟར་ ) ན་དངོས་པོ་གཤིས་ཀྱི་གནས་ལུགས་ཀྱང་དེ་ཉིད་ཡིན་ཞིང༌། སངས་རྒྱས་ཀྱི་ཡེ་ཤེས་ཀྱང་དེ་ཉིད་ཡིན་ན་དབང་རྗེས་ཉིད་ལས་གྲོལ་བར་མི་འགྱུར་རམ། ཡང་འདི་རྣམས་དངོས་པོའི་གནས་ལུགས་མ་ཡིན་ན་འདིར་བརྗོད་པ་ཅི་ཞིག་བྱ་སྙམ་ན། དེ་ལ་གང་ཟག་རབ་རྒྱལ་པོ་ཨིནྡྲ་བྷཱུ་ཏི་ལྟ་བུ་ལ་གནས་ལུགས་ཉིད་ཡིན་ཞིང་དབང་རྗེས་ལ་གྲོལ་བའང་ཡིན་

ནོ ༑ ༑ གང་ཟག་འབྲིང་དང་ཐ་མ་རྣམས་ལ་ནི་དཔེའི་ཡེ་ཤེས་ཡིན་པས། དབང་རྗེས་ལ་གྲོལ་བའི་སྐྱོན་མེད་དོ། །ཡང་འདི་རྣམས་ཉམས་སུ་མྱོང་བའི་ཆ་ནས་དངོས་པོའི་གནས་ལུགས་སངས་རྒྱས་ཀྱི་ཡེ་ཤེས་མ་ཡིན་ཡང༌། སངས་རྒྱས་ཀྱི་ཡེ་ཤེས་ཉིད་ནི་དེ་ལྟ་བུ་ཞིག་ཡིན་ལ། དེ་རྣལ་འབྱོར་པའི་བློ་ལ་སྒྲོ་འདོགས་གཅོད་པའི་ཕྱིར་འདིར་བསྟན་པ་ལ་དགོས་པའང་ཡོད་དོ། །དེ་ལྟ་བུའི་ཡེ་ཤེས་དེ་དུས་ནམ་གྱི་ཚེ་སྐྱེ་སྙམ་པ་ལ། དགའ་བ་བཞི་པའི་དུས་སུ་སྐྱེའོ་ཞེས་བསྟན་པའི་ཕྱིར་དེའི་བདག་ཉིད་དུ་གྱུར་པའི་དགའ་བའི་རབ་ཏུ་དབྱེ་བ་བསྟན་ཏོ། །འདི་ལ་གསུམ་སྟེ། དཔེའི་སྒོ་ནས་དགའ་བའི་མཚན་ཉིད་བསྟན་པ་དང༌། དགའ་བ་བཞིའི་གོ་རྀམ་དང༌། དེའི་མཚོན་བྱེད་སྟོན་པའོ། །དང་པོ་ནི་དགའ་བ་དང་པོ་ཞེས་བྱ་ལ་སོགས་པ་སྟེ། དེ་ཉམས་སུ་མྱོང་བ་ཅུང་ཟད་ཙམ་སྐྱེས་པ་ནི་དགའ་བའོ། །དེ་སྐྱེ་བའི་རིམ་པ་ལ་དང་པོར་སྐྱེ་བས་ན་དང་པོའོ། །དེ་དཔའ་བོ་སྟེ་དཔའ་བོའམ་སྐྱེས་པ་དེ་བྱ་བ་མང་བའི་དཔེས་དགའ་བའི་ཡེ་ཤེས་དེའང་རྣམ་པ་སྣ་ཚོགས་པའི་སྐད་ཅིག་མ་འོ་དང་འཁྱུད་པ་ལ་སོགས་པའི་དུས་སུ་སྐྱེ་ཞེས་བྱའོ། །མཆོག་ཏུ་དགའ་བ་ནི་གོང་མའི་བདེ་བ་ལས་མཆོག་ཏུ་གྱུར་པའི་བདེ་བ་སྐྱེས་པ་ནི་མཆོག་དགའ་འོ། །དེ་རྣལ་འབྱོར་མ་དང་ཆོས་མཐུན་པའི་དུས་སུ་སྐྱེ་བས་རྣལ་འབྱོར་མ་སྟེ། རྣམ་པར་སྨིན་པའི་སྐད་ཅིག་ལ་མཉམ་པར་སྦྱོར་བ་ནི་སྔ་མ་བས་བྱ་བ་ཉུང་བའི་ཕྱིར་རོ། །ཤིན་ཏུ་བདེ་དགའ་ནི་རྣམ་པར་ཉེས་པའི་སྐད་ཅིག་མ་ ( ¡¶ ལུ ¡· + ལ་ ) བསྲུབ་པ་དང་སྲུབ་པའི་སྦྱོར་བའི་དུས་སུ་ཉམས་སུ་མྱོང་བ་ནི་དགའ་བྲལ་གྱི་ཡེ་ཤེས་ཏེ། གོང་མ་གཉིས་ལས་ཁྱད་པར་དུ་འཕགས་པས་ཤིན་ཏུ་བདེ་དགའ་ཡིན་ལ། ཐམས་ཅད་ངེས་པ་ནི་དེའི་ཚེ་ཕྱིའི་བྱད་གཟུགས་ལ་སོགས་པའི་ཞེན་པ་ ¡Ã ཐམས་ཅད་ ( ¡¶ ལུ ¡· - ཐམས་ཅད་ ) དང་བྲལ་བར་ངེས་པའོ། །ཡང་ནང་གི་བདེ་བ་ཐམས་ཅད་ངེས་པས་ཀྱང་ཐམས་ཅད་ངེས་སོ། །དེ་བདེ་ཐབས་ལས་ཐམས་ཅད་རིག

།ཅེས་པ་ལ། དེ་བདེ་ནི་གོང་གི་དགའ་བ་གསུམ་པོའོ། །དེ་ཐབས་ནི་གསུམ་གྱི་རྒྱུ་བྱས་ཏེ། དེ་ལས་ཐམས་ཅད་རིག་པ་ནི་གསུམ་པོ་འདས་པ་ན་མཚན་ཉིད་དང་བྲལ་བའི་སྐད་ཅིག་མའི་དུས། མཆོག་གི་ཟེ་བའི་གནས་སུ་བྱང་ཆུབ་ཀྱི་སེམས་མངོན་དུ་བྱས་པ་ན་ཐམས་ཅད་ལྷན་སྐྱེས་སུ་རིག་སྟེ། སྤྲོས་པ་དང་བྲལ་ཞེས་བྱ་བའི་དོན་ཏོ། །གཉིས་པ་གོ་རིམ་ནི། དེ་ལྟ་བུའི་ཡེ་ཤེས་དེ་འང་བཞི་པ་ཁོ་ནར་སྐྱེའི་གསུམ་པ་ལ་སོགས་པར་འཁྲུལ་པར་མ་བྱེད་ཅིག ཅེས་བསྟན་པའི་ཕྱིར་དང་པོ་ཞེས་བྱ་བ་ལ་སོགས་པ་གསུངས་སོ། ། གསུམ་པ་མཚོན་བྱེད་ནི་དེའང་དབང་ནི་ཞེས་བྱ་བ་ལ་སོགས་པ་སྟེ། དབང་བཞིའི་དགའ་བ་བཞི་གྲངས་མཚོན་པར་བྱེད། གོ་རིམ་མཚོན་པར་བྱེད། དྲི་མ་གང་དག་པ་དེ་མཚོན་པར་བྱེད་པ་ཡིན་གྱི། དབང་བཞིའི་དུས་སུ་དགའ་བ་བཞི་སྐྱེའོ་ཞེས་བྱ་བ་མ་ཡིན་ནོ་ཞེས་བླ་མ་གསུང་ངོ༌། །སློབ་དཔོན་ཁ་ཅིག་ཤེས་རབ་ཡེ་ཤེས་ཀྱི་དབང་ཉིད་ལ་ཆ་མཐུན་གྱི་ནང་གི་དབང་བཞི་ཞེས་འདོད་དེ་འདི་ལ་འགལ་བ་མེད་དོ ༑ ༑ གསུམ་པ་བྱང་ཆུབ་སེམས་ཀྱིས་དབང་བསྐུར་བའི་དགོས་པ་ནི། བྱང་ཆུབ་སེམས་ཀྱི་ཞེས་རྐང་པ་གཉིས་སོ། །བཞི་པ་དེ་ལྟར་དབང་ཐོབ་པ་དེ་ལ་རྗེས་སུ་གནང་བ་ནི་སངས་རྒྱས་གྲོང་ཁྱེར་ཞེས་བྱ་བ་ལ་སོགས་པ་རྐང་པ་བཅུའོ། །སློབ་མའི་བྱ་བ་ལ་བཞི་སྟེ། དབང་དང་རྗེས་གནང་ཐོབ་པའི་སྒོ་ནས་སྤྲོ་བ་སྐྱེས་ཏེ། བསྔགས་པ་བརྗོད་པ་དང༌། བླ་མ་ལ་ཡོན་ལ་སོགས་པས་མཆོད་པར་བྱ་བ་དང༌། སངས་རྒྱས་ཐམས་ཅད་ལ་གསོལ་བ་གདབ་པ་དང༌། ལམ་ལ་གནས་པར་ཁས་བླང་པ་རྣམས་དབང་དང་ཞེས་ཤློ་ཀ་བཞི་དང༌། རངས་ཤིང་ཞེས་ཤློ་ཀ་ཕྱེད་དང་བདུན་དང༌། ད་ནི་ཞེས་རྐང་པ་གཉིས་དང༌། ཇི་ལྟར་ཞེས་བྱ་བ་རྐང་པ་དྲུག་གིས་བསྟན་ཏོ། །ཚིག་གི་དོན་ནི་གོ་སླའོ། །དེ་ལྟར་དགོས་པ་དང༌། རྗེས་གནང་དང༌། སློབ་མའི་བྱ་བ་རྣམས་ནི་གསུམ་པའི་སྐབས་སུ་བཤད་ཀྱང་ཀུན་གྱི་ཐུན་མོང་དུ་ཤེས་པར་བྱའོ། །དབང་བཞི་པ་ལ་གཉིས་ཏེ།

སློབ་མ་མཚན་ཉིད་དང་ལྡན་པ་ལ་དབང་སྦྱིན་པར་བསྟན་པ་དང༌། དབང་གི་ཚིག་དངོས་སོ། །དང་པོ་ལ་དབང་ཆོག་འདིས་སྦྱིན་པར་བྱ་ཞིང་ཞེས་བྱ་བ་དེ་ནི་དེ་ལྟར་དབང་བསྐུར་བ་གསུམ་པོའི་ཆོ་ག་དེས་བྱིན་ནས་ཞེས་བྱ་བའམ། ཡང་ན་འོག་ནས་ཀྱི་ ¡Ã ཆོ་ག་ ( ¡¶ ལུ ¡· ཚིག་ ) འདིས་བཞི་པ་སྦྱིན་ཞེས་བྱ་བའི་དོན་ཏོ། །དབང་བཞི་པ་འདིས་ཐམས་ཅད་ལ་སྦྱིན་པ་ཡིན་ནམ་སྙམ་ན་མ་ཡིན་པར་བསྟན་པའི་ཕྱིར་སློབ་མའི་ཞེས་བྱ་བ་ལ་སོགས་པ་སྨོས་ཏེ། ལྷག་པར་མོས་པ་ནི་བླ་མ་དང་ཤེས་རབ་ཡེ་ཤེས་ཀྱི་དབང་གི་ཉམས་མྱོང་ལ་མོས་པའོ། ། ¡Ã དལ་ ( ¡¶ ལུ ¡· དེ་ལ་ ) བླ་མ་ལ་མོས་པ་མེད་ན། བླ་མའི་ཚིག་ལ་ངེས་པ་མི་སྐྱེའོ། །དབང་གི་ཉམས་ལ་མོས་པ་མེད་ན་ཕ་རོལ་ཏུ་ཕྱིན་པའི་ཐོས་བསམ་བྱས་པ་དང༌། ཁྱད་པར་མེད་པར་འགྱུར་རོ། །ཟབ་པ་དང་ཞེས་བྱ་བ་ནི་ཟབ་པ་སྟོང་པ་ཉིད་ལ་མོས་པ་སྟེ། སྤྲོས་བྲལ་ལ་མོས་པ་མེད་ན་འདོད་ཆེན་པ་དང་ཁྱད་པར་མེད་དེ་མྱ་ངན་ལས་འདས་པའི་སེམས་མི་སྐྱེའོ། །རྒྱ་ཆེ་བའི་རིགས་ལ་ཞེས་བྱ་བ་ནི་རྒྱ་ཆེ་བ་ཐབས་བསམ་གྱིས་མི་ཁྱབ་པ་ལ་མོས་པ་མེད་ན་གཞན་འཛིན་པའི་མཐུ་མེད་པས་ཉན་ཐོས་དང་རང་རྒྱལ་བཞིན་ ( ¡¶ ལུ ¡· - བཞིན་ ) དུ་འགྱུར་བའི་ཕྱིར་ རོ ༑ ༑ དེ་བས་ན་རིམ་པ་གཉིས་ ( ¡¶ ལུ ¡· བཞི་ ) ཀ་ལ་མོས་པ་མིན་ ( ¡¶ ལུ ¡· ཡིན་ ) ནོ་ཞེས་གསུངས་སོ། །དེ་ལྟ་བུའི་སློབ་མའི་བསམ་པ་སློབ་དཔོན་གྱིས་ཤེས་པར་བྱས་ནས་ཚིག་གི་དབང་རིན་པོ་ཆེ་བཞི་པ་སྦྱིན་གྱི་གཞན་དུ་ནི་མ་ཡིན་ནོ། །ཞེས་བྱ་བའི་དོན་ཏོ ༑ ༑ དབང་དངོས་ལ་གསུམ་སྟེ། དབང་གི་ཡེ་ཤེས་སྐྱེ་བའི་རྒྱུ་དབང་དངོས་རྗེས་སུ་གདམས་པའོ། །དང་པོ་ནི་གང་ཐོབ་ཅེས་བྱ་བ་ལ་སོགས་པ་སྟེ། གང་ཐོབ་ནི་གོང་དུའོ། །དབང་རབ་མཆོག་ནི་གསུམ་པ་སྟེ། མདོར་ན་དབང་གསུམ་པའི་ཉམས་སུ་མྱོང་བ་དེ་ཞེས་བྱའོ། །གསུམ་པ་ཉིད་ཀྱི་དུས་ནམ་མྱོང་ན་རིགས་ཀྱི་བདག་པོ་སྟེ། དེའི་ཁ་དང་རྩ་མཛེས་པའི་སྤྱི་བོར་རླུང་འདྲེན་པའི་སྒོ་ནས་ཐིག་ལེ་བཟུང་བའོ།

། རྙེད་པར་དཀའ་བ་ནི་མན་ངག་མེད་པའོ། །མཚུངས་པ་མེད་པ་ནི་མན་ངག་གི་སྒོ་ནས་དབབ་པ་དང་བཟློག་པ་ལ་སོགས་པའོ། །དེའི་ཚེ་ཅི་མྱོང་སྙམ་ན། ལོངས་སྤྱོད་རྫོགས་པའི་ཞིང་གི་དཔལ་ ( ¡¶ ལུ ¡· + ཡང་ ) དག་བླང་བར་བྱས་པ་སྟེ། ¡Ã དེ་ལ་ ( ¡¶ ལུ ¡· བདེ་བ་ ) ལོངས་སྤྱོད་རྫོགས་པ་དང༌། དེ་བསྐྱེད་པའི་གནས་ནི་ཞིང་ངོ༌། །དཔལ་ནི་མི་ཤེས་པ་འདྲལ་བས་སོ། །བླང་བ་ནི་སྐྱེས་པའོ། །པས་ནི་དེ་རྒྱུ་ཞེས་བྱ་བའི་དོན་ཏོ ༑ ༑ ཡང་ན་ལོངས་སྤྱོད་པ་ནི་ལོངས་སྐུ། དེའི་ཞིང་གི་དཔལ་ནི་དེ་བསྐྱེད་པ་སྟེ་ཆོས་སྐུའོ། །དེ་བླངས་པ་ནི་སྐུ་གསུམ་གྱི་ཉམས་སྐྱེས་པ་དེ་ཞེས་བྱའོ། །གཉིས་པ་ནི ༑ དེ་ལྟ་བུ་ལས་མྱོང་བ་དེ་ཅི་ཡིན་སྙམ་ན། བྱང་ཆུབ་ཆེན་པོའི་དབང་བསྐུར་བ་སྟེ ༑ ཡེ་ཤེས་དེ་མངོན་དུ་བྱས་པ་ནི་དེ་ཁོ་ན་ཉིད་མཐོང་བ་ཡིན་ཏེ། དེ་དང་ཁྱད་པར་མེད་པའི་ཕྱིར་རོ་ཞེས་བྱའོ། །གསུམ་པ་ནི་བཀའི་གནང་བ་རྙེད་ནས་ཏེ། དེ་ལྟར་དབང་བསྐུར་ནས། བླ་མས་གདམས་པ་རྫོགས་པར་བྱིན་ཏེ། ཉམས་རྒྱུད་ལ་སྐྱེས་པའི་གནང་བའོ། །དེ་ལྟར་དབང་དང་གདམས་ངག་ཐོབ་པས། ཁྱོད་ནི་བདག་གིས་བྱས་སོ་སྙམ་པའི་རློམ་པ་སྐྱེད་དེ། བག་མེད་པར་མ་སྡོད་ཅིག་ཅེས་སྟོན་པ་ནི་འཇིག་རྟེན་གསུམ་གྱི་ལ་སོགས་པ་སྟེ། འཇིག་རྟེན་གསུམ་གྱི་དགྲ་བོ་ནི་ཉོན་མོངས་པ་ཡིན་ལ། དེའི་རྒྱུ་ནི་རྣམ་པར་རྟོག་པའོ། །དེ་ལས་རྒྱལ་བ་ནི་རྣམ་པར་རྟོག་པ་མེད་པའོ། །དེ་བས་ན་བདག་གིས་ནི་མཚན་མ་དང་རྣམ་པར་རྟོག་པ་མེད་པ་ལ་འབད་པར་བྱའོ། །ཞེས་ ¡Ã བརྩོན་པའི་ ( ¡¶ ལུ ¡· བརྩོལ་བའི་ ) གོ་ཆ་གོན་པ་ནི་མྱ་ངན་ལས་འདས་པའི་སེམས་ཏེ་ཤེས་རབ་བོ། །དེ་ལ་བདག་ཉིད་ཙམ་མ་ཡིན་ནོ་ཞེས་ཐབས་སྟོན་པ་ནི། བྱང་ཆུབ་བདག་ལ་ཞེས་བྱ་བ་ལ་སོགས་པ་སྟེ། སྙིང་རྗེའི་སྒོ་ནས་སེམས་ཅན་གཞན་གྱི་དོན་ལ་ཆགས་པར་བྱའོ། །གཞན་དོན་བྱེད་ཀྱང་སེམས་ཅན་དུ་ཞེན་པ་མེད་པས་ན། རྣལ་འབྱོར་པས་ནི་དྲི་མ་མེད་པར་སྤྱོད། །ཅེས་པའོ ༑ ༑ དབང་འདི་དག་གི་སྔོན་འགྲོ་དང༌།

།མཐའ་རྟེན་ལ་སོགས་པ་དཀྱིལ་འཁོར་གྱི་ཆོ་ག་ལས་ཤེས་པར་བྱའོ། །གཉིས་པ་ལས་རབ་ཏུ་བྱེད་པ་དང་པོའི་བཤད་པའོ།། །།དེ་ལྟར་རབ་ཏུ་བྱེད་པ་དང་པོས་སྨིན་པར་བྱེད་པའི་དབང་བསྐུར་བ་བསྟན་ནས ༑ ད་ནི་དེས་ཉམས་སུ་བླང་བ་གྲོལ་བར་བྱེད་པའི་ལམ་ཐབས་ཀྱི་རྒྱུད་བསྟན་ཏོ ༑ ༑ འདི་ལ་བཞི་སྟེ། རབ་ཏུ་བྱེད་པ་གཉིས་པ་ནས་བརྩམས་ནས་བརྟག་པ་དྲུག་པ་རྫོགས་པའི་བར་གྱིས་ནི། ཕལ་ཆེར་དུ་གཙོར་ཕྱག་རྒྱ་ཆེན་པོ་མཆོག་གི་དངོས་གྲུབ་ཀྱི་མངོན་པར་རྟོགས་པ་བསྟན་ཏོ། །དེ་ནས་བདུན་པ་དང༌། བརྒྱད་པས་དངོས་གྲུབ་མཐའ་དག་གི་ཐབས་བསྟན་ཏོ། །དགུ་པའི་དང་པོས་ནི། མཆོག་གི་དངོས་གྲུབ་ཀྱི་ཉེ་བའི་རྒྱུ་བསྟན་ཏོ། །དགུ་པའི་འོག་མ་གསུམ་གྱིས་ནི་དངོས་གྲུབ་མཐའ་དག་གི་ཐབས་ཀྱི་ཁྱད་པར་གཞན་གོང་མའི་འཕྲོ་སྟོན་ཏེ། དང་པོ་ལ་ ¡Ã ལྔ་སྟེ ( ¡¶ ལུ ¡· བདུན་ཏེ ) ། རབ་བྱེད་གཉིས་པ་དེ་ལྟར་དབང་བསྐུར་བ་རྟོགས་པའི་ལྟ་བ་དང་འབྲེལ་པས། ཐོག་མར་ཇི་ལྟར་མོས་པར་བྱ་བ་བསྟན་ཏོ། །དེ་ནས་རྫོགས་པའི་རིམ་པའི་རྟེན་བསྐྱེད་ ¡Ã རིམ་བསྒོམ་པ་རབ་ཏུ་བྱེད་པ་བཅུ་གཅིག་གིས་བསྟན་ ཏོ ༑ ༑ དེ་ནས་བསྐྱེད་པའི་རིམ་པའི་ལྷ་ཡེ་ཤེས་སུ་རྟོགས་པར་བྱ་བའི་ཕྱིར་རྫོགས་པའི་རིམ་པའི་རང་བྱིན་བརླབ་

( ¡¶ ལུ ¡· པའི་རིམ་པ་རབ་ཏུ་བྱེད་པ་དྲུག་གོ །དེ་ནས་རིམ་པ་གཉིས་ལ་གནས་པས་སྤྱོད་པ་སྤྱོད་པའི་གྲོགས་ལ་སོགས་པ་ཤེས་པར་བྱེད་པ་བརྟག་པ་བཞི་པའོ། །ལྔ་པའི་དང་པོས་གྲོགས་དང་འདུ་བའི་གནས་ལ་སོགས་པ་བསྟན་ཏོ། །རྫོགས་པའི་རིམ་པ་སྤྱོད་པ་ལ་ཐོག་མར་དྲོད་ཐོབ་དགོས་པས་རང་བྱིན་བརླབས་ ) བསྒོམ་པ་ལྔ་པའི་གཉིས་པས་བསྟན་ཏོ། །དྲོད་ཐོབ་ནས་སྤྱོད་པ་དངོས་སྤྱད་པ་ལྔ་པའི་རབ་བྱེད་ཕྱི་མ་གཉིས་ཀྱིས་བསྟན་ཏོ། ། ¡Ã དེ་ནས་ཉེ་བའི་རྒྱུ་རྫོགས་པའི་རིམ་པ་དང་བཅས་པ་ ( ¡¶ ལུ ¡· རྫོགས་པའི་རིམ་པ་ལ་གཙོར་ཆེར་རང་བྱིན་ བརླབས་ ) ཨཱ་ལིའི་བདག་ཉིད་སྐྱེད་པའི་ཚུལ་རྒྱས་པར་བརྟག་པ་དྲུག་པས་བསྟན་ཏོ།། བསྡུས་པའི་དོན་ཏོ། །དང་པོ་ལ་གསུམ་ ( ¡¶ ལུ ¡· བཞི་ ) སྟེ། བཤད་པར་དམ་བཅའ་བ་དང་ ༑ ¡Ã དོན་དངོས་དང༌། །རབ་ཏུ་བྱེད་པའི་མིང་ངོ༌། །དོན་དངོས་ལ་གསུམ་མོ། ། ( ¡¶ ལུ ¡· ཐབས་ཀྱི་ ) ཕན་ཡོན་ནམ་འབྲས་བུའམ་དམིགས་པར་བྱ་བའི་ཡུལ་བསྟན་པ་དང་ ༑ དམ་ཚིག་དང༌། ཐབས་ཤེས་རབ་ཀྱི་དོན་སྒོམ་པ་དངོས་སོ། །དང་པོ་ནི་དེ་ནས་ཞེས་བྱ་བ་ཤློ་ཀ་གཅིག་གོ །དེ་ལ་རབ་ཏུ་བྱེད་པ་འདིའི་བརྗོད་བྱའི་དོན་དང༌། རྗོད་བྱེད་ཀྱི་སྒྲ་དང༌། མངོན་པར་རྟོགས་པ་དང༌། རྒྱུད་སྡེ་གཞན་གྱི་བཤད་པའི་རྒྱུད་དུ་འགྲོ་བའི་ཚུལ་བརྗོད་པར་བྱ་སྟེ། དེ་ལ་བརྗོད་བྱའི་དོན་ནི་གསུམ་ཀ་སྟོན་ཏེ ༑ ཐབས་ཤེས་རབ་ཀྱི་དོན་ཐོས་བསམ་གྱི་སྒོ་ནས་སྤྱིའི་རྣམ་པ་ཙམ་གཏན་ལ་ཕབ་པའི་ཆ་ནས་ཕ་རོལ་ཏུ་ཕྱིན་པའི་ཐེག་པ་དང་སྤྱི། མཆོག་དབང་གིས་མཚོན་ནས་ཉམས་སུ་བླང་བའི་ཆ་ནས་སྦས་པ། རང་བྱིན་བརླབ་དམིགས་མེད་དེའི་ཞར་ལ་དཀྱིལ་འཁོར་འཁོར་ལོའང་བསྟན། དེའི་ཕན་ཡོན་བསྒོམ་པའི་འཐད་པའི་ཞར་ལ་མཐར་ཐུག་ཀྱང་བསྟན་ཏོ། །རྗོད་བྱེད་ཀྱི་སྒྲ་ཡན་ལག་གི་དོན་གཙོ་ཆེ་བའི་གསུམ་ཀ་འཇུག །མངོན་པར་རྟོགས་པ་ལ་རྒྱུ་དང༌།ཐབས་དང་འབྲས་བུ་གསུམ་ཀ་སྟོན་ཀྱང་ཐབས་ཀྱི་རྒྱུད་ ( ¡¶ ལུ ¡· རྒྱུ ) གཙོ་ཆེ།

ཐབས་ལ་གཉིས་ལས་གཙོར་མཆོག་གི་དངོས་གྲུབ་ཀྱི་ཐབས། དེ་ལ་ལྔ་ལས། འདིར་དབང་ཐོབ་པས་འོག་ནས་འབྱུང་བའི་ལམ་མཐའ་དག་སངས་རྒྱས་ཀྱི་ལམ་དུ་འགྱུར་བར་བྱ་བའི་ཕྱིར་དང་པོ་རྟོགས་པའི་ལྟ་བ་དང་འབྲེལ་ལ། ཡང་དེ་ཉིད་བསྐྱེད་རིམ་གྱི་རྗེས་ལ་བསྒོམ་པའི་དབང་དུ་བྱས་ན་ལྷ་ཡེ་ཤེས་སུ་རྟོགས་པར་བྱ་བའི་རྫོགས་པའི་རིམ་པ་དང་འབྲེལ་ཏོ། །རྒྱུད་སྡེ་གཞན་ལ་ཇི་ལྟར་ཕན་འདོགས་ན། གཙོ་ཆེར་བརྟག་པ་གཉིས་པའི་དེ་ཁོ་ན་ཉིད་ཀྱི་ལེའུ་དང༌། རྣལ་འབྱོར་མ་འཁོར་ལོ་འདུ་བའི་ལེའུར་བསམ་མི་ཁྱབ་ཀྱི་དོན་བསྒོམ་པ་དང༌། དཀྱིལ་འཁོར་འཁོར་ལོའི་དོན་བསྒོམ་པའི་ཚུལ་མི་གསལ་བ་གསལ་བར་བྱེད་པ་ཡིན་ལ། དཀྱིལ་འཁོར་འཁོར་ལོའི་བསྟེན་པའི་དམ་ཚིག་དང༌། ཉེས་པ་བཅོམ་པ་ནི་མཁའ་འགྲོ་མ་ལེའུ་སོ་དྲུག་པ་ལས་ཅུང་ཟད་ཙམ་མི་འདྲ་བར་གསུངས་ལ ༑ སྤྱིར་དུ་ན་འདུས་པའི་བྱང་ཆུབ་ཀྱི་སེམས་ཀྱི་ལེའུ་དང༌། རྡོ་རྗེ་གུར་གྱི་བྱང་ཆུབ་ཀྱི་སེམས་ལ་སོགས་པ་སྟེ། རྣལ་འབྱོར་ཆེན་པོའི་རྒྱུད་ཀྱི་ལྟ་བའི་དོན་དང༌། རྫོགས་རིམ་དམིགས་པ་མེད་པ་དང༌། དཀྱིལ་འཁོར་འཁོར་ལོའི་ཐབས་བསྒོམ་པའི་དོན་མཐའ་དག་གི་གསལ་བྱེད་ཡིན་པས་སྤྱིའི་བཤད་པའི་རྒྱུད་ཡིན་ནོ། ། གཞུང་གི་དོན་ལས་དང་པོར་བཤད་པར་དམ་བཅའ་བ་ལ། དེ་ནས་ཞེས་བྱ་བ་ནི་བྱང་ཆུབ་སེམས་ཀྱི་དབང་གི་རྗེས་ལའོ། །ཅིའི་ཕྱིར་དབང་རྗེས་ལ་འདི་བསྟན། དབང་རྗེས་ལ་ནི་དམ་ཚིག་གི་བསྐྱེད་རིམ་ལ་སོགས་པ་འོང་བར་རིགས་སོ་ཞེ་ན། མ་ཡིན་ཏེ་དེ་ཁོ་ན་ཉིད་མ་རྟོགས་པའི་ལམ་གཞན་གྱི་དོན་མེད་པ་ཡིན་ལ། དེ་ཁོ་ན་ཉིད་རྟོགས་པའི་ཐབས་ནི་ཕ་རོལ་དུ་ཕྱིན་པ་བས་ནི་ཐོས་པ་ཙམ་གྱིས་ཚོལ་བར་བྱེད་ལ། གསང་སྔགས་པས་ནི་དཔེའི་སྒོ་ནས་མངོན་དུ་བྱེད་ལ། དེ་ནི་དབང་གི་དུས་སུ་མྱོང་བ་ཡིན་པས། དེ་འདིས་གསལ་བར་བྱེད་པ་སྟེ། ཚིག་དབང་བཞི་པའི་འཕྲོ་ལྟ་བུ་ཞེས་བྱ་བའི་དོན་ཏོ། །ཐབས་དང་ཤེས་རབ་དོན་ལ་ཐབས་ནི་དངོས་པོ་སྣ་ཚོགས་སུ་སྣང་ཞིང་བསྐྱེད་པ་ཡིན་ལ།

ཤེས་རབ་ནི་ངོ་བོ་སྤྲོས་པ་ཐམས་ཅད་དང་བྲལ་བ་སྟེ། ཇི་སྐད་དུ། རང་བཞིན་མེད་པའི་རང་བཞིན་གྱིས། །ཤེས་རབ་ཅེས་ནི་ཡོངས་སུ་གྲགས། །ཐབས་ནི་དངོས་པོའི་མཚན་ཉིད་དོ། །ཞེས་བཤད་པ་ལྟ་བུའོ། །དེ་ལྟར་ཤེས་བྱ་དངོས་པོའི་གཤིས་ཀྱི་གནས་ལུགས་རྒྱུན་དུ་དེ་བཞིན་དུ་གནས་སོ། །དེ་ལྟ་བུ་དེ་མ་ཤེས་པའམ་བློའི་སྒོ་ནས་ཉམས་སུ་ལེན་པ་ནི་བསྒོམ་པ་ཡང་དག་ཅེས་བྱའོ། །དེའང་དང་པོ་ཤེས་བྱ་སྤྱི་དེ་ལྟར་གནས་པ་ལ་བློས་དེ་ལྟ་བུར་སྒྲོ་འདོགས་བཅད་པ་ཙམ་དེ་ལ་ལྟ་བ་ཞེས་བྱའི། ལྟ་བ་ ¡Ã དེའི་མཐའ་སེམས་པ་ནི་མ་ཡིན་ཏེ་ ( ¡¶ ལུ ¡· དེའང་འཐོན་པོ་ཁོ་ན་མ་ཡིན་ནོ། །དོན་དེ་ ) བསམ་གྱིས་མི་ཁྱབ་པའི་ཕྱིར་ རོ ༑ ༑ དེ་ལྟར་ལྟ་བས་སྒྲོ་འདོགས་བཅད་པ་བཞིན་རྟོགས་པ་བསྐྱེད་པ་ནི་བསྒོམ་པ་སྟེ ༑ ཐབས་སྙིང་རྗེ་གཙོ་བོར་གྱུར་པའི་ཐབས་བསམ་གྱིས་མི་ཁྱབ་པ་བསྒོམ་པ་དང་ ༑ ཤེས་རབ་སྤྲོས་བྲལ་ནི་མཐའ་གང་ལའང་མ་རེག་པར་བསྒོམ་པའོ། །དེས་ན་དེ་ ( ¡¶ ལུ ¡· + ཤེས་ ) རབ་བཤད་བྱ་ཞེས་བྱའོ། །ཅིའི་ཕྱིར་བཤད་ན་ཐབས་དང་ཤེས་རབ་ནི་རང་བཞིན་གྱིས་གནས་ཏེ་དེ་བཞིན་གཤེགས་པ་རྣམས་བྱོན་ཡང་རུང་མ་བྱོན་ཡང་རུང་དེ་བཞིན་ཉིད་ནི་རྟག་ཏུ་གནས་སོ་ཞེས་གསུང་ངོ་སྙམ་པ་ལ། དེ་ལྟར་གནས་ཀྱང་སྒྲུབ་པ་པོ་ལ་ཕན་པའི་ཕྱིར་ཏེ། ཉམས་སུ་ལེན་པར་འདོད་པ་རྣམས་ལའོ ༑ ༑ སྒྲུབ་པ་པོ་ཉིད་ཇི་ལྟ་བུས་ཉམས་སུ་བླང་སྙམ་པ་ལ། ཕ་རོལ་དོན་བརྩོན་བརྩོན་འགྲུས་ནི། །ལྟ་བས་ཐག་ཆོད་ནས་དེའི་གནས་ཐོབ་པར་འདོད་པ་དེ་དང་ལྡན་པའོ། །དེ་ལྟར་ཐབས་ཤེས་རབ་ཀྱི་དོན་བསྒོམས་པ་ལས་ཕན་ཡོན་ཅི་འབྱུང་སྙམ་པ་ལ། གཉིས་པ་དེའི་ཕན་ཡོན་ནི་འཁོར་བའི་ཞེས་ཤློ་ཀ་གཉིས་ཏེ། དེ་ལ་ཐབས་ནི་དངོས་པོ་སྣ་ཚོགས་ཡིན་ལ། ལྟ་བས་དེ་ལྟར་འཁོར་བའི་མཚན་ཉིད་ཤེས་ནས་དེ་བསྒོམ་པ་ནི་སྙིང་རྗེས་སེམས་ཅན་འཁོར་བའི་རྒྱ་མཚོར་བྱིང་བ་རྣམས་བསྒྲལ་བར་བྱའོ། །ཞེས་དཀའ་བ་ཉམས་སུ་བླང་བ་བསྒོམ་པའོ། །དེ་ལ་ཕན་ཡོན་ནི་རང་དོན་དུ་མྱ་ངན་འདས་པར་མི་འགྱུར་ཏེ།

འོ་ན་འདོད་ཆེན་བཞིན་དུ་འཁོར་བར་འགྱུར་རམ་ཞེ་ན། འཁོར་བའི་རྒྱ་མཚོའི་འཇིགས་པ་ལས་སྒྲོལ་ཏེ། འཁོར་བ་མི་དམིགས་པར་འདོད་པ་ཉིད་མྱ་ངན་ལས་འདས་པ་འདོད་པ་ཡིན་ནོ། །དེ་བས་ན་ ¡Ã ཤེས་པས་ལོགས་པ་མི་འདོད་དེ། ། ( ¡¶ ལུ ¡· - ཤེས་པས་་་་་་་འདོད་དེ། ། ) ཤེས་པས་སྲིད་ལ་མི་གནས་ཤིང༌། །སྙིང་རྗེས་ཞི་ལ་མི་གནས་ཞེས་བྱ་བ་ཡིན་ནོ། །དེ་ལྟར་ཐབས་ཤེས་རབ་གཉིས་ཀྱིས་ནི་གང་གིས་ཁྱད་འཕགས་མཐར་ཐུག་པ་ཞེས་བྱ་བ་ལ་སོགས་པ་ཐོབ་སྟེ། བྱང་ཆུབ་བླ་མེད་ནི་མི་གནས་པའི་མྱ་ངན་ལས་འདས་པ་སྟེ། འཁོར་བ་མྱ་ངན་འདས་པ་ལ། །བདག་ཉིད་ཆེ་དེ་མི་གནས་པས། །དེ་ཕྱིར་སངས་རྒྱས་རྣམས་ཀྱིས་ནི། །མི་གནས་མྱ་ངན་འདས་འདིར་བཤད། །ཅེས་གསུངས་པ་ལྟ་བུའོ ༑ ༑ དེ་ལྟར་ན་ཐབས་ཤེས་རབ་ཀྱི་དོན་བསྒོམས་པའི་ཕན་ཡོན་དེས་དེ་ལྟ་བུའི་གནས་ཐོབ་པར་བྱ་བའོ་ཞེས་དམིགས་པའི་ཡུལ་དུ་འཇོག་པས་ཀུན་རྫོབ་བྱང་ཆུབ་སེམས་སུ་འགྱུར་རོ། །ཅི་དེ་ལྟར་ཐབས་ཤེས་རབ་ཀྱི་དོན་བསྒོམས་པས་མི་གནས་པའི་མྱ་ངན་ལས་འདས་པ་ཐོབ་ན། ཆོས་གཞན་གྱིས་ཅི་བྱ་ཐམས་ཅད་དོར་བར་བྱའམ་སྙམ་པ་ལ། གསུམ་པ་དེའི་དམ་ཚིག་ནི། ཆོས་རྣམས་མ་དོར་བས་ཐབས་ཤེས་རབ་ཀྱི་སྒོམ་པ་འགྲུབ་པར་འགྱུར་གྱི། འདི་རྣམས་དོར་ན་ཐབས་ཤེས་རབ་མི་འགྲུབ་བོ་ཞེས་བསྟན་པའི་ཕྱིར། ཕུང་པོ་ལྔ་སོགས་ཞེས་ཤློ་ཀ་གཅིག་གསུངས་ སོ ༑ ༑ དེ་ལ་ཕུང་པོ་ལྔ་སོགས་ནི་ཁམས་དང་སྐྱེ་མཆེད་ཀྱང་བསྡུ་སྟེ། ཀུན་རྫོབ་ཀྱི་སྣང་བའི་ཆོས་མཐའ་དག་གོ །དེ་སྤང་བར་མི་བྱ་སྟེ། སྙིང་རྗེ་བསྒོམ་པའི་ཡུལ་མེད་པའི་ཕྱིར་རོ། །ཐེག་གསུམ་ནི་ཉན་ཐོས་དང་རང་རྒྱལ་དང་བྱང་ཆུབ་ཆེན་པོའོ། །དེ་སྤང་བར་མི་བྱ་སྟེ་སྤངས་པ་ན་རིགས་ཅན་གསུམ་དྲང་བར་མི་ནུས་པའི་ཕྱིར་རོ། ། དེ་ལ་སྤང་བ་ཞེས་བྱ་བ་ནི་གཉིས་ཏེ། མི་སྣང་བས་སྤང་བ་དང༌། མི་འདོད་པས་སྤང་བའོ། །མི་འདོད་པས་སྤང་ན་ནི་སྤྱིར་མེད་པར་ལྟ་བར་འགྱུར་བས་མི་སྤང༌། ཁྱད་པར་དུ་ལྟུང་བ་བརྒྱད་པ་དང༌།

དྲུག་པ་དང༌། བཅུ་གཅིག་པར་འགྱུར་བའི་ཕྱིར་རོ། །མི་སྣང་བས་སྤང་བ་ནི་མི་རིགས་ཏེ། སྣང་བ་མི་འགག་པའི་ཕྱིར་ཏེ། སྤྱོད་འཇུག་ལས། ཇི་ལྟར་མཐོང་ཐོས་ཤེས་པ་དག །འདིར་ནི་འགག་པར་བྱ་མིན་ཏེ ༑ ༑ ཞེས་བཤད་པ་ལྟ་བུའོ། །འོ་ན་སོ་སོ་སྐྱེ་བོ་དང་ཁྱད་པར་མེད་པར་མི་འགྱུར་རམ་སྙམ་ན། ཆོས་དབྱིངས་ཤིན་ཏུ་མཉམ་པ་ཉིད་དེ་ཆོས་ཐམས་ཅད་ཀྱི་དབྱིངས་ནི་རྒྱུ་སྟེ། དེར་ཅིར་ཡང་མ་གྲུབ་པའོ། །གལ་ཏེ་གྲུབ་ན་རྒྱུར་མི་རུང་ངོ༌། །དེས་ན་ཅིར་ཡང་མ་གྲུབ་པས་བདེན་པའི་དངོས་པོ་མེད་པའོ། །དེའི་ཕྱིར་ན་ཀུན་རྫོབ་ཙམ་གྱི་ཆོས་ཐམས་ཅད་རྟེན་ཅིང་འབྲེལ་བར་འབྱུང་བ་རྐྱེན་ཉིད་འདི་པ་ཙམ་སྟེ། འདི་ཡོད་པས་འདི་འབྱུང་ཞེས་བྱ་བའི་ཀུན་རྫོབ་ལ་སྐུར་པ་མི་འདེབས་པ་ནི་འདིའི་དམ་ཚིག་ཡིན་ཏེ། མི་བདེན་པ་དང༌། སྣང་བ་མི་འགག་པའི་ཕྱིར་ཆུ་ཤིང་དང་འདྲ་བར་སྙིང་པོ་མེད་པར་གཟུང་སྟེ། ཞེན་མེད་དུ་ཆོས་ཐམས་ཅད་ཉམས་སུ་བླང་ཞེས་བྱ་བའི་དོན་ཏོ། །བཞི་པ་ཐབས་ཤེས་རབ་གྱི་དོན་བསྒོམ་པ་དངོས་ལ་གཉིས་ཏེ། ཐབས་ཤེས་རབ་གཉིས་མེད་བསམ་མི་ཁྱབ་བསྒོམ་པ་དང༌། དེའི་རྟོགས་པ་བརྟན་ཞིང་བོགས་དབྱུང་བར་བྱ་བའི་ཕྱིར་དཀྱིལ་འཁོར་འཁོར་ལོ་བསྒོམ་པའོ༌། །དང་པོ་ལ་གཉིས་ཏེ། བསྒོམ་པའི་ཚུལ་དངོས་དང༌། དེ་སྒོམས་པར་རྗེས་སུ་གདམས་ པའོ ༑ ༑ དང་པོ་ནི། སྟོང་པ་བསྒོམ་པར་མི་བྱ་སྟེ། །ཞེས་བྱ་བ་ལ་སོགས་ཤློ་ཀ་བཞིའོ ༑ གཉིས་པ་ལ་དྲུག་སྟེ། དམིགས་པ་མེད་པའི་སྙིང་རྗེ་དང་ཤེས་རབ་ཐོབ་པའི་རྒྱུ་ཡིན་པས། སྒོམས་ཤིག་པར་གདམས་པ་ཤློ་ཀ་ཕྱེད་བཅུས་བསམ་མེད་ཀྱི་དོན་རྒྱུན་དུ་སྐྱེ་བའི་རྒྱུ་ཡིན་པས་སྒོམས་པར་གདམས་པ་དང༌། དེ་ནས་ཤློ་ཀ་ ¡Ã གཉིས་ཀྱིས་ ( ¡¶ ལུ ¡· གཅིག་གིས་ ) དེ་གཉིས་མེད་ལ་སོགས་པའི་ངོ་བོ་ཡིན་པའི་ཕྱིར་སྒོམས་པར་གདམས་པ་དང༌། དེ་ནས་ཤློ་ཀ་གསུམ་གྱིས་དངོས་གྲུབ་ ( ¡¶ ལུ ¡· + ཐམས་ཅད་ ) ཐོབ་པའི་རྒྱུ་ཡིན་པའི་ཕྱིར་སྒོམས་པར་གདམས་པ་དང༌། དེ་ནས་དབང་པོ་རྡོ་རྗེའི་ཤློ་ཀ་གསུམ་གྱིས་སེམས་འཁོར་བ་དང་མྱ་ངན་ལས་འདས་པ་གཉིས་ཀའི་

རྒྱུ་ཡིན་པའི་ཕྱིར་སྒོམས་པར་གདམས་པ་དང༌། དེ་ནས་དེ་ལྟ་བུའི་གསུམ་གྱིས་འབྲས་བུ་སྤངས་པ་དང༌། ཡེ་ཤེས་ཐོབ་པའི་རྒྱུ་ཡིན་པའི་ཕྱིར་སྒོམས་པར་གདམས་པའོ ༑ ༑ ལྷག་མས་ནི་གཞུང་བསྡུ་བ་བསྟན་ཏོ། །ཞེས་བླ་མ་གོང་མ་རྣམས་དེ་ལྟར་ ས་མཚམས་བཅད་དེ་གསུང་པའོ། །ས་མཚམས་དེ་ལྟར་བཅད་ཀྱང་གང་ལ་སྒོམ་པ་པོ་མེད་ཅེས་བྱ་བ་ལ་སོགས་པ་སྒོམ་པའི་ཚུལ་དུ་གསུང་གི་སྒོམས་པར་གདམས་པར་མི་བཏུབ་པ་དང༌། སྙིང་རྗེ་ལྡན་པས་སེམས་ཅན་ལ་ཞེས་བྱ་བ་ལ་སོགས་པའང་བསྒོམ་པར་བྱ་དགོས་ལ་ཡང་དེ་དག་རྗེས་སུ་གདམས་པ་ཡིན་ན། སྟོང་པ་བསྒོམ་པར་མི་བྱ་ལ་སོགས་པའང་གདམས་པར་འགྱུར་ལ། གལ་ཏེ་གདམས་པ་ནི་འཐད་པའི་ཡིན་ལ་དེ་ལས་འཐད་པ་མེད་སྙམ་ན་འོག་མའང་དེ་དང་འདྲའོ། །དེས་ན་བླ་མ་རྣམས་ཀྱི་གཞུང་གིས་འབྲས་བུ་དང༌། ཉམས་བླང་གི་མངོན་རྟོགས་ཀྱི་བཀའ་སྩལ་གསུངས་པའི་དབང་དུ་བྱས་ནས་ས་མཚམས་འདི་ལྟར་བཅད་དེ། ( ¡¶ ལུ ¡· ད ོ༑ ༑ ) བསམ་མི་ཁྱབ་ཀྱི་དོན་བསྒོམ་པ་ལ་དྲུག་སྟེ། ཐབས་ཤེས་རབ་ཀྱི་དོན་བསྒོམ་པ་དངོས་དང༌། དེ་མཐའ་གང་ལ་ ( ¡¶ ལུ ¡· + ཡང་ ) མ་རེག་པར་བསྒོམ་པའི་ཚུལ་དང་ ༑ ཐབས་ཤེས་རབ་ཟུང་འཇུག་དཔེའི་སྒོ་ནས་བསྟན་པ་དང༌། དེ་ལྟ་བུའི་རྣལ་འབྱོར་རྒྱུན་དུ་བསྐྱེད་པར་བསྟན་པ་དང༌། བསམ་མི་ཁྱབ་ཀྱི་ཡེ་ཤེས་བསྒོམ་པའི་འཐད་པ་དང༌། བསྒོམ་པའི་ཚུལ་རྗེས་སུ་གདམས་པ་དང་བཅས་ཏེ་གཞུང་བསྡུ་བའོ ༑ ༑ དང་པོ་ལ་གསུམ་སྟེ། ཤེས་རབ་དོན་དམ་པ་བསྒོམ་པ་དང༌། ཐབས་སྙིང་རྗེ་བསྒོམ་པ་དང༌། ཟུང་འཇུག་བསྒོམ་པ་འཐད་པ་དང་བཅས་པའོ། །དང་པོ་ལ་དོན་ནི་འདི་ཡིན་ཏེ། སྤྱིར་ཤེས་རབ་ཀྱི་སྒོ་ནས་འཁོར་བ་སྤོང་བ་ཡིན་པ་ལས་གོང་དུ་འཁོར་བའི་རྒྱ་མཚོའི་འཇིགས་པ་ལས་བསྒྲལ་ཞེས་བྱ་བའི་བློ་དང་ལྡན་པ་དེས་འཁོར་བ་ལས་བརྒལ་བའི་ཐབས་བསྒོམ་དགོས་སོ། །དེ་ལ་འཁོར་བ་དངོས་སུ་སྤང་བར་མི་ནུས་པས་འཁོར་བའི་རྒྱུ་ ( ¡¶ ལུ ¡· + སྤང་ ) དགོས་ལ། འཁོར་བའི་རྒྱུ་ནི་ལས་དང་ཉོན་མོངས་པ་ཡིན་ལ།

དེའི་རྒྱུའང་ངར་འཛིན་པ་ཡིན་ལ། དེའི་རྒྱུའང་མི་ཤེས་པ་ཡིན་ནོ། །དེས་ན་འཁོར་བའི་རྒྱུ་སྤོང་བ་དེའང་ཤེས་རབ་ཀྱིས་སྤོང་བ་ཡིན་ཏེ ༑ དངོས་པོའི་གནས་ལུགས་ཤེས་པར་བྱས་པས། མི་ཤེས་པ་ལ་སོགས་པའི་འབྲས་བུ་རྣམས་རིམ་གྱིས་འགག་གོ །ཞེས་བྱའོ། །སྤང་མི་ཤེས་པ་དེ་རང་ ¡Ã གིས་ ( ¡¶ ལུ ¡· གང་ལས་ ) བྱུང་ན་རྣམ་པར་རྟོག་པས་སོ། །དེ་ལྟར་ཡང༌། འདོད་པ་ཁྱེད་ཀྱི་རྩ་བ་ནི། །ཤེས་ཏེ་ཀུན་ཏུ་རྟོག་ལས་བྱུང༌། །ཞེས་བཤད་པ་ལྟ་བུའོ། །དེ་བས་ན་རྣམ་པར་རྟོག་པ་དང་བྲལ་ན་འབྲས་བུ་རྣམས་རིམ་གྱིས་འགག་གོ །ཞེས་དོན་དམ་པའི་རང་གི་ངོ་བོ་ནི་སེམས་མི་རྟོག་པའི་ཏིང་ངེ་འཛིན་ཡིན་པས་ན། དེ་བསྐྱེད་དགོས་སོ་ཞེས་བྱ་བའི་དོན་ཏོ། །དེ་ལ་མི་རྟོག་པའི་ཏིང་ངེ་འཛིན་དེ་ཇི་ལྟར་བསྒོམ་ཞེ་ན། འདི་ལ་གཉིས་ཏེ། མི་རྟོག་པ་དང་མི་མཐུན་པའི་བསྒོམ་པ་དགག་པ་འཐད་པ་དང་བཅས་པ་དང༌། མི་རྟོག་པ་བསམ་གྱིས་མི་ཁྱབ་བསྒོམ་པའི་ཚུལ་དངོས་སོ། །དང་པོ་ལ་བཅོམ་ལྡན་འདས་ཀྱིས་ཆོས་ཐམས་ཅད་སྟོང་པ་ཉིད་དོ་ཞེས་གསུང་ན་འདིར་དོན་དམ་པའི་དེ་ཁོ་ན་རྣམ་པར་མི་རྟོག་པ་བསྒོམ་པར་འདོད་པས་སྟོང་པ་ཉིད་དུ་བསྒོམ་མམ་ཞེ་ན། སྟོང་པ་བསྒོམ་པར་མི་བྱ་སྟེ། །ཅིའང་མ་ཡིན་ཞེས་ཉི་ཚེ་བའང་དེ་བཞིན་ཉིད་ཅན་དུ་འཛིན་པའི་རྣམ་པའོ། །འོ་ན་མི་སྟོང་བ་དང་དངོས་པོར་འཛིན་པའམ ༑ བདག་གམ་ལྷའི་དག་པ་ལ་སོགས་པར་བསྒོམ་མམ་སྙམ་ན་སྟོང་མིན་དུའང་བསྒོམ་པར་མི་བྱའོ། །གལ་ཏེ་དེ་ལྟར་བསྒོམས་པས་སྐྱོན་ཅིར་འགྱུར། མི་བསྒོམ་པའི་འཐད་པ་ཅི་ཡིན་སྙམ་ན། དེའི་འཐད་པ་ནི། སྤྱིར་ཡུལ་ཤེས་བྱ་དང༌། ཡུལ་ཅན་གྱི་ཤེས་པ་གཉིས་ཡིན་པ་ལས། ཡུལ་ལ་དོན་དམ་པའི་གནས་ལུགས་ཀྱི་མཐའ་གྲུབ་པ་མེད་པས་དེས་ན་ཡུལ་ཅན་གྱི་འཛིན་པའང་བསྒོམ་པ་མི་རིགས་པ་དང་ ༑ དེ་ལ་རྩོད་པ་སྤང་བའོ། །དང་པོ་ལ་བཞི་སྟེ། གནས་ལུགས་ངེས་པ་འདོད་ན་གནོད་པ་ཡོད་པ་དང༌། ངེས་པ་བློ་ཡུལ་དུ་མི་རུང་བ་དང༌། བློ་ལ་མ་ལྟོས་པར་མི་རིགས་པ་དང༌།

མཐར་བཟུང་ན་སྲིད་པའི་རྩ་བར་འགྱུར་བའོ། །དང་པོ་ནི་སྟོང་པའམ་མི་སྟོང་བ་དངོས་པོའི་གནས་ལུགས་མ་ཡིན་ལ། མ་ཡིན་པ་བསྒོམས་ན་མ་རིག་པར་འགྱུར་བའི་ཕྱིར་རོ། །ཇི་ལྟར་གནས་ལུགས་མ་ཡིན་སྙམ་ན། འདི་ལྟར་མི་སྟོང་པ་གནས་ལུགས་སུ་མི་རུང་སྟེ། གཅིག་དང་དུ་བྲལ་ལ་སོགས་པའི་རིགས་པས་གཞིག་པ་ན་དེ་མི་འཐད་པའི་ཕྱིར་རོ། །ཡང་སྟོང་པ་ཉིད་གནས་ལུགས་ཡིན་ནམ་སྙམ་ན་དེའང་མི་བཏུབ་སྟེ། སྐྱེ་བ་རྒྱུ་དང་བཅས་མཐོང་བས། །འགོག་པ་འདི་ནི་འཐད་མ་ཡིན། །ཞེས་པ་དང༌། གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་འབྱུང་བས་ ¡Ã སྐྱེ་བ་ཡོད་པས་སྟོང་པ་མེད་ལ་སྟོང་པར་ཡོད་པས་སྐྱེ་བ་མེད་དོ ( ¡¶ ལུ ¡· སྐྱེ་བ་ཡོད་ན་སྟོང་པ་ཡོད་ལ་སྟོང་པ་ཡོད་ན་སྐྱེ་བ་ཡོད་དོ ) ། །གཉིས་པ་ཡུལ་དུ་བྱ་མི་རུང་བ་ནི། སྟོང་པ་མི་སྤང་རྣལ་འབྱོར་པས། །སྟོང་མིན་ཡོངས་སུ་མི་སྤང་ངོ༌། །ཞེས་སྨོས་ཏེ། སྟོང་པ་ཉིད་ཅེས་བྱ་བ་དེ་མི་སྟོང་པ་ལ་མ་ལྟོས་པ་ཡུལ་དུ་བྱར་མི་བཏུབ་པའོ། །དེས་ན་སྟོང་པ་གནས་ལུགས་ཡིན་ན་མི་སྟོང་པའང་གནས་ལུགས་སུ་འོང་ཞེས་སྟོན་པ་ནི། རྣལ་འབྱོར་པས་སྟོང་པ་མ་སྤངས་ན་མི་སྟོང་པའང་མི་སྤོང་བར་འགྱུར་ཞེས་བྱའོ། །དེ་ལྟར་དབུ་མ་ལས་ཀྱང༌། གལ་ཏེ་མི་སྟོང་ཅུང་ཟད་ཡོད། །སྟོང་པའང་ཅུང་ཟད་ཡོད་པར་འགྱུར། །མི་སྟོང་ཅུང་ཟད་མེད་པས་ ན

༑ ༑ སྟོང་པའང་ཡོད་པར་ག་ལ་འགྱུར། །ཞེས་བཤད་པ་ལྟ་བུའོ། །གསུམ་པ་བློ་ལ་མི་ལྟོས་པ་དགག་པ་ནི། གལ་ཏེ་བློ་ཡུལ་དུ་བྱས་པ་ན་ལྟོས་པར་འགྱུར་ཡང༌། སྟོང་པ་ཉིད་ཅེས་བྱ་བ་བློ་ལ་མ་ལྟོས་པར་ཡོད་དེ། དཔེར་ན་རི་བོང་གི་མགོ་ལ་རྭ་མེད་ཅེས་ཤེས་པར་བྱེད་པ་དེ་རྭ་ ( ¡¶ ལུ ¡· བློ་ ) ལ་ལྟོས་ཀྱི་རི་བོང་གི་ ¡Ã མགོ་ལ་ ( ¡¶ ལུ ¡· - མགོ་ལ་ ) རྭ་མེད་པ་ཉིད་དངོས་པོ་ལ་གནས་སོ་སྙམ་ན་མ་ཡིན་ཏེ། བློ་ཡུལ་དུ་མ་བྱས་པའི་རི་བོང་གི་ ¡Ã མགོ་ལ་ ( ¡¶ ལུ ¡· - མགོ་ལ་ ) རྭ་མེད་པའོ། །ཞེས་བྱ་བར་སུས་ཀྱང་ཡང་དག་པར་མཐོང་ངམ། དམིགས་པ་མེད་པའི་ཕྱིར་ཏེ། ཡུལ་དུས་གང་དུའང་བློ་ཡུལ་དུ་མ་བྱས་པའི་ཤེས་བྱ་ཡོད་ཅེས་བྱ་བ་འདི་མ་སྨྲ་ཞིག བློ་ཡུལ་མ་ཡིན་པའི་སྟོང་པ་ཞེས་བྱ་བ་འདོད་པ་ཡིན་ན་བསམ་མི་ཁྱབ་ཀྱི་བདག་ཀྱང་དགག་པར་མི་ནུས་སོ། །དེས་ན་མ་ལྟོས་པའི་ཆོས་གང་ཡང་མེད་དོ། །ལྟོས་པའི་ཕྱིར་གནས་ལུགས་འདིའོ་ཞེས་འགྲུབ་པར་ག་ལ་འགྱུར། བཞི་པ་སྲིད་པའི་རྩ་བར་འགྱུར་བ་ནི། འཛིན་པ་མི་སྟོང་ ( ¡¶ ལུ ¡· སྤོང་ ) ན་སྐྱོན་ཡོད་དེ། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ང་རུ་འཛིན་ན་ཡང་ལས་ཏེ། །དེ་ལས་ཡང་ན་སྐྱེ་བ་ཡིན། །ཞེས་སོ། ། ¡Ã ཡང་སྟོང་པ་ཉིད་དུ་ལྟ་བ་དེ་ལྟ་བའི་ཐ་ཆད་ཀྱང་ཡིན་ཏེ། ལྟ་བ་སྤང་བའི་ཕྱིར་སྟོང་པ་ཉིད་དུ་གསུངས་པ་ལ་དེ་ཉིད་དུ་འཛིན་ན་སྨན་མ་ཞུ་བ་དུག་ཏུ་སོང་བའམ། མེད་པ་ལ་ཡོད་པར་བཟུང་བ་ལྟ་བུའོ། །དེས་ན། གང་དག་སྟོང་པ་ཉིད་ལྟ་བ། །དེ་དག་བསྒྲུབ་ཏུ་མེད་པར་གསུངས། །ཞེས་བཤད་པ་ལྟ་བུའོ ༑ ༑ དེས་ན་སྟོང་པ་འདོད་པ་འདི་དོར་ཅིག ( ¡¶ ལུ ¡· - ཡང་སྟོང་་་་་་་དོར་ཅིག ) འདི་ལ་སྐྱོན་ཆེན་པོ་གཞན་ཡང་ཡོད་དེ། གནས་ལུགས་འདི་ཁོ་ནའོ། །ཞེས་བྱ་བ་ཞིག་ཡོད་ན་ཅིའི་ཕྱིར་དེ་ལ་ལྟ་བར་མི་འགྱུར། ལྟ་བར་གྱུར་ན་སྐྱོན་ཅི་ཡོད་ན་རྣམ་རྟོག་ སྣ་ཚོགས་སྐྱེ་བར་འགྱུར་ཞིང༌། དེས་འཁོར་བར་བསྟན་པའི་ཕྱིར། སྟོང་དང་སྟོང་མིན་བཟུང་བ་ལས།

།རྟོག་པ་ཉུང་མིན་སྐྱེ་བར་འགྱུར་ཏེ། སྟོང་པར་འཛིན་པ་ནི་དམིགས་པའམ་འཛིན་པ་དང་བྲལ་བ་སྟེ། ཆད་པའི་ལྟ་བར་འགྱུར་བས་སྐུར་འདེབས་ཀྱི་རྟོག་པར་འགྱུར་རོ། །ཡང་མི་སྟོང་སྟེ་ཡོད་པར་བཟུང་ན་སྒྲོ་འདོགས་ཀྱི་རྟོག་པར་འགྱུར་བའི་ཕྱིར་དེ་གཉིས་མི་སྒོམ་ཞེས་བྱའོ། །དེ་ལྟར་རྟོག་པར་གྱུར་ན་འཁོར་བར་འགྱུར་ཞེས་བྱ་སྟེ། དེ་བཞིན་དུ་སྟོང་པ་དང་སྟོང་པ་མ་ཡིན་པ་གཉིས་ག་མིན་པར་བཟུང་བ་ཡང་མ་ཡིན་ཏེ། འགལ་བ་འདུ་བའི་ཕྱིར་དང༌། ལྟོས་པའི་ཕྱིར་གཉི་གར་འཛིན་ན་གཉི་ག་མ་ཡིན་པར་གཟུང་དགོས་པའི་ཕྱིར་དང༌། ལྟ་བར་གྱུར་པའི་ཕྱིར་རྟོག་པ་ཉུང་མིན་སྐྱེ་བའི་ཕྱིར་སྤང་བར་བྱའོ། །དེ་བཞིན་དུ་གཉི་ག་མ་ཡིན་པའང་འདྲའོ་ཞེས་སྟོན་པ་ནི། ཡོངས་སུ་སྤང་ན་ཀུན་རྟོག་སྟེ། དེའང་ལྟ་བར་འཛིན་པའི་ཕྱིར་རོ། །དེ་ཕྱིར་ཞེས་བྱ་བ་ནི་རྟོག་པ་སྐྱེ་བ་དེའི་ཕྱིར་རོ། །དེ་གཉིས་སྟོང་པ་དང་མི་སྟོང་བའོ། །ཡོངས་སུ་སྤངས་ཏེ་དེ་གཉིས་སོ་སོར་སྤངས་ན་གཉི་གར་འཛིན་པའང་སྤོང་ལ། དེ་སྤངས་པས་གཉི་ག་མ་ཡིན་པའང་སྤངས་སྟེ། ལྟོས་ནས་འགྲུབ་པའི་ཕྱིར་རོ། །གཉིས་པ་ནི་དེ་ལྟར་མཐའ་གྲུབ་པ་མེད་པས། ཡུལ་ཅན་གྱི་འཛིན་པ་མི་རིགས་པ་བསྡུས་ཏེ། བསྟན་པ་ནི། གཉིས་ཀྱིས་གཟུང་བ་ཡོངས་སྤངས་པ། །དེ་ནི་རྣམ་གྲོལ་གནས་དང་བྲལ་བ་སྟེ། །ལྟ་བ་ཐམས་ཅད་སྤངས་པ་ཞེས་བྱ་བའི་དོན་ཏོ། །གཉིས་ཀྱིས་གཟུང་བ་ནི་སྟོང་པ་དང་མི་སྟོང་པ་ལ་སོགས་པ་ལྟ་བའི་ཆོས་ཏེ། དེ་གཉིས་ནི་ལྟོས་པའི་ཆོས་ཡིན་པས། གཅིག་བཀག་པ་ན་ཅིག་ཤོས་ཀྱང་བཀག་པས་གཉིས་སྤངས་པའོ། །དེ་སྤངས་པ་ནི་རྣམ་པར་གྲོལ་བ་སྟེ། དེ་ཁོ་ན་ཉིད་མཐོང་བའོ། །དེ་ནི་འདི་ཡིན་ཞེས་བརྗོད་པའམ། གནས་པ་མེད་པས་གནས་དང་བྲལ་བ་ཞེས་བྱའོ། །དེ་ཕྱིར་ང་ཞེས་བྱ་བ་ཡིས། །ཀུན་རྟོག་འདི་ནི་ཡང་དག་སྤང༌། །ཞེས་བྱ་བར་སྦྱར་ཏེ། དེའི་ཕྱིར་ནི་སྔར་བརྗོད་པའི་རིགས་པས་སོ། ། ང་ཞེས་བྱ་བའི་ཀུན་རྟོག་ནི་འཛིན་པ་དང་བཅས་པ་ཞེས་བྱ་བ་སྟེ།

སྟོང་པའང་མི་སྟོང་པའམ་གཉི་གའམ་གཉི་ག་མ་ཡིན་པའམ། དེ་ལ་སོགས་ཏེ་ཇི་སྲིད་དུ་ཡིད་ཀྱི་རྒྱུ་བ་དེ་སྲིད་རྟོག་པ་ཡིན་ཞིང༌། དེས་འཁོར་བར་འགྱུར་བས་ན། དེ་ཡང་དག་སྤང་སྟེ་སྤང་བ་ཞེས་བྱ་བ་དེ་ཉིད་ཀྱང་སྤང་ཞེས་བྱ་བའི་དོན་ཏོ། །ཇི་སྲིད་ཡིད་ཀྱིས་ལོག་གཡོ་བ། །དེ་སྲིད་བདུད་ཀྱི་སྤྱོད་ཡུལ་ཉིད། །ཅེས་སོ། །གསུམ་པ་དེ་ལ་རྩོད་པ་སྤང་བ་ནི། རང་ཚིག་དང་འགལ་བ་དང༌། ཐ་མལ་པར་འགྱུར་བ་དང༌། ལུང་དང་འགལ་བའོ། །དང་པོ་ནི་གལ་ཏེ་དེ་ལྟར་ལྟ་བ་མེད་ཅིང་དངོས་པོའི་གནས་ལུགས་མེད་ན། ཁྱེད་གནས་ལུགས་རྟོགས་ཞེས་བྱ་བའམ། མ་རིག་པ་སྤངས་ཏེ་རིག་པ་སྐྱེས་ཞེས་ཁྱེད་རང་འདོད་པ་མ་ཡིན་ནམ་ཞེ་ན། གནས་ལུགས་མེད་པ་ལ་མེད་པ་ཉིད་དུ་སྒྲོ་འདོགས་བཅད་པ་དེ་ཙམ་ལ་རྟོགས་ཞེས་ཐ་སྙད་ཙམ་དུ་བྱའོ། །དེ་ཉིད་གནས་ལུགས་མ་ཡིན་ནམ་ཞེ་ན་མ་ཡིན་ཏེ། བདག་ལ་ནོར་མེད་པ་ཡིན་ཞེས་བྱས་པ་ན་མེད་པ་དེ་ནོར་ཡིན་ཞེས་ཇི་ལྟར་བྱ། དེ་བཞིན་དུ་དངོས་པོ་ལ་གནས་ལུགས་མེད་ཅེས་བྱས་པ་ན་མེད་པ་གནས་ལུགས་སུ་ཇི་ལྟར་འཛིན་ཏེ། སྔར་སྟོང་པ་ཉིད་སུན་ཕྱུང་བ་དང་འདྲའོ། །གཉིས་པ་འོ་ན་ཁྱོད་ལྟ་བ་མི་འདོད་ན། སྐྱེ་བོ་ཐ་མལ་པ་དང་འདྲའོ་སྙམ་ན། མི་འདྲ་སྟེ། ཐ་མལ་པ་ནི་གཟུགས་དང་སྒྲ་ལ་སོགས་པ་ལྟ་བ་སྣ་ཚོགས་ཉིད་དུ་འཛིན། བདེན་པ་ཉིད་དུ་འཛིན་གྱི། ཁོ་བོ་ཅག་ནི་དམིགས་པ་གང་ཡང་མི་འདོད་དོ། །གསུམ་པ་ནི། འོ་ན་བཅོམ་ལྡན་འདས་ཀྱིས་སྟོང་པ་ཉིད་དམ ༑ བདག་མེད་པའམ། སྤྲོས་པ་དང་བྲལ་བ་ལ་སོགས་པ་དུ་མ་གསུངས་ལ། སློབ་དཔོན་རྣམས་ཀྱིས་ཆོས་སྟོང་པའམ་བདག་མེད་པ་ལ་སོགས་པར་ལྟ་བ་དེ་རྣམ་གྲངས་ཀྱི་དོན་དམ་པ་ཡིན་ལ། དེ་གོམས་པས་རྣམ་གྲངས་མ་ཡིན་པའི་དོན་དམ་སྐྱེ་སྟེ ༑ དམིགས་པ་ལ་ནི་བརྟེན་ནས་སུ། །མི་དམིགས་པ་ནི་རབ་ཏུ་སྐྱེ། །མི་དམིགས་པ་ལ་བརྟེན་ནས་སུ། །མི་དམིགས་པ་ཉིད་རབ་ཏུ་སྐྱེ། །ཞེས་གསུངས་པ་ལྟ་བུའོ་ཞེ་ན ༑ སངས་རྒྱས་རྣམས་ཀྱིས་གསུངས་པ་དེ་ནི་གདུལ་བྱ་དྲང་བའི་དོན་ཏེ།

ལྟ་བར་འཛིན་པ་སྤང་བའི་ཕྱིར་སྟོང་པ་ཉིད་བཤད་དེ། རྒྱལ་བ་རྣམས་ཀྱིས་སྟོང་པ་ཉིད། ། ལྟ་ཀུན་ངེས་པར་འབྱིན་པ་གསུངས། །ཞེས་བཤད་པ་ལྟ་བུའོ། །དེ་བཞིན་དུ་སངས་རྒྱས་ཀྱིས་ནི་གདུལ་བྱའི་ཉོན་མོངས་པ་སྣ་ཚོགས་ཀྱི་གཉེན་པོར་སྒོ་སྣ་ཚོགས་ནས་གསུངས་ཏེ། བདག་གོ་ཞེས་ཀྱང་བཏགས་གྱུར་ཅིང༌། །བདག་མེད་ཅེས་ཀྱང་བཏགས་པར་འགྱུར། །སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་མེད་ཅེས་ཀྱང་བསྟན། །ཞེས་གསུངས་ན། དེ་དག་ཐམས་ཅད་ལ་དེ་ཁོ་ནར་འཛིན་ནམ ༑ དེས་ན་དོན་ལ་རྟོན་པར་བྱའི། ཚིག་འབྲུ་ལ་རྟོན་པར་མི་བྱའོ་ཞེས་གསུངས་སོ ༑ ༑ སློབ་དཔོན་རྣམས་ཀྱིས་རྣམ་པ་གཉིས་སུ་གསུངས་པ་དེ་ཡང་བདེན་པའི་དངོས་པོ་བཀག་པ་དེ་ཙམ་ཞིག་དམིགས་པའི་ཡུལ་དུ་བྱས་པ་ན། དགག་བྱ་མ་དམིགས་པས་བཀག་པའང་མ་དམིགས་པ་སྐྱེ་བར་འགྱུར་བས། དེ་ཙམ་གྱི་ཆ་འདྲ་བ་ལ་བརྟེན་ཏེ། རྣམ་གྲངས་ཀྱི་དོན་དམ་ཞེའམ། ཕྱིན་ཅི་མ་ལོག་པས་ཡོངས་གྲུབ་ཅེས་གདགས་ཀྱི། དོན་དུ་ན་དེ་ཉིད་ཀུན་རྫོབ་ཡིན་པས། སློབ་དཔོན་ཁ་ཅིག་རྣལ་འབྱོར་པའི་ཀུན་རྫོབ་ཅེས་གསུང་ངོ༌། །དེ་བས་ན་བློ་སྣང་གི་བྲལ་བའི་ཆ་དེ་ལ་དོན་དམ་པར་མ་རྟོགས་ཤིག །ཡང་བློའི་ཡུལ་ནི་རྣམ་གྲངས་ཡིན་ལ། དེ་ལས་གྲོལ་བ་ན་རྣམ་གྲངས་མ་ཡིན་པ་དེ་དོན་དམ་ཞེས་གདགས་ཏེ། བློ་ཡུལ་རྣམས་ཀུན་རྫོབ་ཡིན་པ་དེ་ལས་འདས་པ་ཙམ་གྱི་ཆ་བསྟུན་པའི་མིང་ངོ༌། །དེས་ན་སློབ་དཔོན་རྣམས་ཀྱིས་ཀྱང༌། རྣམ་གྲངས་མ་ཡིན་པ་ལ་སྒྲུབ་བྱེད་མ་གསུངས་པས་རྣམ་གྲངས་མ་ཡིན་པ་ཞེས་བྱ་བ་ཞིག་ཡོད་དོ་སྙམ་པ་དེ་དོར་ཅིག །རྣམ་པར་སྤྲོས་པས་ཆོག་ གོ ༑ གཉིས་པ་ནི། དེ་ལྟར་མི་མཐུན་པའི་ཕྱོགས་ཀྱི་སྒོམ་པ་དེ་དག་བཀག་ནས། རྣམ་པར་མི་རྟོག་པའི་སྒོམ་པ་གང་ཡིན་པ་དེ་བསྟན་པའི་ཕྱིར་རྣམ་པ་མེད་ཅིང་ཞེས་བྱ་བ་ལ་སོགས་པ་གསུངས་ཏེ། རྣམ་པ་མེད་པ་ནི། གནས་ལུགས་མེད་པས་འདི་ལ་དེ་ཁོ་ན་འདིའོ་ཞེས་དམིགས་པ་གཏད་པ་མེད་པའོ། །གནས་ལུགས་མྱ་ངན་ལས་འདས་པ་མེད་པས།

ལྟོས་པའི་འཁོར་བའང་མེད། དེ་མེད་པས་དེར་འཁྱམ་པའི་དགོས་ ( ¡¶ ལུ ¡· དྭོགས་ ) པ་མེད་དོ། །འཁོར་བ་མ་གྲུབ་པས་འབྲས་བུ་མྱ་ངན་ལས་འདས་པ་འདོད་པའང་མེད་དོ། །རྒྱུ་རྣམ་རྟོག་མེད་པས་དེའི་འབྲས་བུ་སྡྀག་པ་བྲལ་ཏེ ༑ དེས་མཚོན་ནས་དགེ་བའང་བྲལ་ལོ། །རང་བཞིན་གྱིས་མ་གྲུབ་པ་ལ་ཐོག་མར་སྐྱེ་བ་མེད་ཅིང༌། མཐར་འགག་པ་དང་དབུས་གནས་པའི་རྟོག་པ་ལས་ཀྱང་གྲོལ་ཏེ། དེ་ལྟར་དམིགས་པ་ཐམས་ཅད་དང་བྲལ་བར་ཤེས་པ་ནི་མཁས་པའོ། ། དེས་གང་དུའང་དམིགས་པ་མེད་པ་ནི་ནམ་མཁའ་ལྟ་བུ་སྟེ། དེ་བསྒོམ་པའོ། །དེ་ལྟར་ཡང༌། དམིགས་པ་མེད་པའི་སེམས་སུ་ནི། །གནས་པ་ནམ་མཁའི་མཚན་ཉིད་ཡིན ༑ ༑ ནམ་མཁའ་བསྒོམ་པ་དེ་ཉིད་ནི། །སྟོང་ཉིད་བསྒོམ་པར་བཞེད་པ་ཡིན། ། ཞེས་གསུངས་པ་ལྟ་བུའོ། །གལ་ཏེ་ཁྱོད་ཀྱི་བསྒོམ་པ་དེ་ཡང་སེམས་དམིགས་པ་མེད་པ་ཉིད་དུ་ཉམས་སུ་མྱོང་ལ། དེའི་ཚེའང་ལྟ་བའམ་འཛིན་པར་མི་འགྱུར་རམ། དེར་གྱུར་ན་དེ་ཁོ་ན་ཉིད་བསྒོམ་པར་མི་རུང་ངོ་སྙམ་ན་བདེན་ཏེ་འདིའང་ཉམས་སུ་མྱོང་བ་ཡིན་པས་དེ་ཉིད་མ་ཡིན་ཏེ། ཇི་ཙམ་རྟོག་མེད་ཟབ་མོ་ཞིག །བློ་ཡི་ཡུལ་དུ་སྣང་ཞེ་ན། །མི་རྟོག་ཟབ་མོའི་ཉམས་མྱོང་བ། །མྱོང་བ་ཡིན་ཏཻ་དེ་ཉིད་མིན། །ཞེས་བཤད་པ་ལྟ་བུའོ། །འོ་ན་ནི་འདིའང་རྣམ་གྲངས་ཙམ་དུ་འདུག་པས། སྟོང་པ་ཉིད་དུ་བསྒོམ་པ་དང་འདི་ལ་ཁྱད་ཅི་ཡོད་སྙམ་ན་ཁྱད་ཡོད་དེ། ལྷའི་རྣམ་པ་བསྒོམ་པའང་མཚན་མ་ཡིན་ཞིང༌། སྟོང་པ་བསྒོམ་པའང་མཚན་མ་ཡིན་ཡང་འདི་བསྒོམ་པ་བས ༑ སྟོང་པ་ཉིད་སྤྲོས་བྲལ་ལ་ཉེ་བས། སྟོང་ཉིད་ལ་རྫོགས་རིམ་དུ་བཞག་གོ ། དེ་བཞིན་དུ་སྟོང་པར་བསྒོམ་པ་བས་ཀྱང་འདི་སྤྲོས་བྲལ་ལ་ཉེ་བ་ཡིན་ནོ། །ཞེས་ཤེས་པར་བྱའོ། །དེ་ལྟར་དེ་ཁོ་ན་ཉིད་ནི་སེམས་དམིགས་པའམ་མཚན་མ་ཐམས་ཅད་ལས་ཡང་དག་པར་འདས་པ་ཡིན་ནོ། །གཉིས་པ་ཐབས་བསྒོམ་པ་ནི། དེ་ལྟར་སྤྲོས་པ་ལས་འདས་ན་ཉན་ཐོས་ལྟར་མྱ་ངན་ལས་འདས་པས་སེམས་ཅན་གྱི་དོན་མི་འབྱུང་ངོ་སྙམ་པའི་དོགས་པ་བསལ་བའི་ཕྱིར།

ཐབས་སྙིང་རྗེའི་སྒོ་ནས་མྱ་ངན་ལས་འདས་པ་སྤང་བ་ནི་སྙིང་རྗེ་ལྡན་པས་ཞེས་སྨོས་ཏེ། དང་པོར་ཤེས་རབ་མ་བསྒོམ་པའི་སྔོན་རོལ་དུ་ཀུན་རྫོབ་ཀྱི་བྱང་ཆུབ་ཀྱི་སེམས་བསྒོམ་པ་ན། སེམས་ཅན་སྡུག་བསྔལ་གསུམ་མམ་བརྒྱད་ཀྱིས་གཟིར་བ་རྣམས་ལ་སྙིང་རྗེ་གོམས་པར་བྱས་པ་ན། ཕྱིས་སྟོང་པ་ཉིད་རྟོགས་པ་ན་དེ་མ་རྟོགས་པ་རྣམས་ལ་རང་གི་ངང་གིས་སྙིང་རྗེ་སྐྱེ་སྟེ། དེ་ནི་སྙིང་རྗེ་ལྡན་པས་ཞེས་བྱའོ། །དེ་ལྟར་སྙིང་རྗེ་སྐྱེ་བ་དེས་ན་སེམས་ཅན་ལ་རྒྱབ་ཀྱིས་ཕྱོགས་པར་མི་བྱ་སྟེ། གོང་དུ་ཕུང་པོ་ལྔ་སོགས་ཞེས་བྱ་བ་ལ་སོགས་པ་བསམ་གྱིས་མི་ཁྱབ་པ་བསྒོམ་པའི་དམ་ཚིག་ཀུན་རྫོབ་ལ་སྐུར་པ་མི་གདབ་པར་བསྟན་པ་བཞིན་ཏེ། སེམས་ཅན་དོར་ན་ཉན་ཐོས་ལྟར་དམན་པར་གྱུར་ཏེ། ས་ར་ཧས། སྙིང་རྗེ་དང་བྲལ་སྟོང་པ་ཉིད་བསྒོམ་གང༌། །དེས་ནི་ལམ་མཆོག་རྙེད་པ་མ་ཡིན་ནོ། ( ¡¶ ལུ ¡· + ཞེས་གསུང་ངོ༌། ། ) འོ་ན་སེམས་ཅན་ཡོད་པའི་སེམས་ཅན་ཉིད་ལ་ཞེན་པར་བྱའམ་ཞེ་ན། སེམས་ཅན་ཡོད་དང་ཡོད་མིན་ཞེས། །དེ་ལྟར་ཡོངས་སུ་བརྟག་མི་བྱ་སྟེ། ཤེས་རབ་ཀྱི་སྒོ་ནས་སེམས་ཅན་ལ་ཞེན་པ་མེད་པའོ། ། གསུམ་པ་ཟུང་དུ་ཆུད་པ་བསྒོམ་པ་འཐད་པ་དང་བཅས་པ་ལ་གཉིས་ཏེ། ཟུང་དུ་ཆུད་པའི་ཚུལ་དངོས་དང༌། དེ་ལྟར་བསྒོམས་པས་འབྲས་བུ་ཟུང་འཇུག་འཐོབ་པའི་ཚུལ་བསྟན་པས། ཟུང་འཇུག་བསྒོམ་པར་གདམས་པའོ། །དང་པོ་ནི་སྤྲོས་པ་མེད་པའི་ཞེས་རྐང་པ་གཉིས་ཀྱིས་ཤེས་རབ་ཀྱི་སྒོ་ནས་འཁོར་བའི་མཐའ་མནན་པའོ།། ཡིད་བཞིན་ནོར་ལྟར་ཞེས་རྐང་པ་གཉིས་ཀྱིས་དེ་ལྟར་རྟོག་པ་མེད་ཀྱང་སྙིང་རྗེའི་སྒོ་ནས་སེམས་ཅན་གྱི་དོན་འབྱུང་བ་དཔེ་དང་བཅས་པ་སྟེ། མྱ་ངན་ལས་འདས་པའི་མཐའ་མནན་པ་སྟེ། འཕགས་པ་བྱམས་པས། ཤེས་པས་སྲིད་ལ་མི་གནས་ཤིང་ ༑ ༑ སྙིང་རྗེས་ཞི་ལ་མི་གནས་དང༌། །ཞེས་བཤད་པ་ལྟ་བུའོ། །གཉིས་པ་ནི། དེ་ལྟར་ཐབས་ཤེས་རབ་མ་བྲལ་བར་བསྒོམས་པས་འབྲས་བུ་ཐབས་ཤེས་རབ་ཟུང་འཇུག་ཐོབ་པའི་ཚུལ་ནི།

དམིགས་མེད་ཅེས་བྱ་བ་ཤློ་ཀ་གཅིག་སྟེ། བློ་ནི་ཡེ་ཤེས་སོ། །ལྷན་ཅིག་ནི་དབྱིངས་ཏེ་རོ་གཅིག་ཏུ་གྱུར་པའོ། །དེའི་དཔེ་ནི་ནམ་མཁའ་ཞེས་བྱ་བའོ། །མདོར་ན་མི་གནས་པའི་མྱ་ངན་ལས་འདས་པ་ཞེས་བྱ་བའི་དོན་ཏོ། །འཁོར་བ་མྱ་ངན་ལས་འདས་ལ། །བདག་ཉིད་ཆེ་དེ་མི་གནས་པས། ། དེས་ན་སངས་རྒྱས་རྣམས་ཀྱི་ནི། །མི་གནས་མྱ་ངན་འདས་འདིར་བཤད། །ཅེས་བཤད་པ་ལྟ་བུའོ། །གཉིས་པ་ཤེས་རབ་བསམ་མི་ཁྱབ་བསྒོམ་པ་དེ་མཐའ་གང་ལའང་མ་རེག་པར་བསྒོམ་པར་བསྟན་པ་ནི། གང་ལ་སྒོམ་པ་པོ་གང་མེད་ཅེས་བྱ་བ་ཤློ་ཀ་གསུམ་སྟེ། འདིས་ནི་མཁས་པས་ནམ་མཁའ་ལྟ་བུར་བསྒོམ་ཞེས་བྱ་བ་རྒྱས་པར་བཤད་པའོ། །ཚིག་གི་དོན་ནི་གོ་སླའོ། །གསུམ་པ་དཔེའི་སྒོ་ནས་ཟུང་འཇུག་བསྟན་པ་ནི། དྲི་ཟ་ཞེས་བྱ་བ་ལ་སོགས་པ་སྟེ། གོང་དུ། བློ་དང་ལྷན་ཅིག་གཅིག་གྱུར་པས། །ཞེས་བྱ་བ་ལ་སོགས་པའི་རྒྱས་པར་བཤད་པ་སྟེ། སྤྲོས་པ་དང་བྲལ་ན་སེམས་ཅན་གྱི་དོན་ལ་སོགས་ ( ¡¶ ལུ ¡· བརྩོན་ ) པའི་སྣང་བ་འགལ་ལ། སྙིང་རྗེས་གཞན་དོན་བྱེད་ན་སྤྲོས་བྲལ་འགལ་སྙམ་པ་ལ། དེ་མི་འགལ་བའི་དཔེ་སྟོན་ཏོ ༑ ༑ འདི་ལ་གཉིས་ཏེ། དཔེ་ཐུན་མོང་བ་དང་དཔེ་ཐུན་མོང་མ་ཡིན་པའོ། །དང་པོ་ནི་དྲི་ཟའི་གྲོང་ཁྱེར་ཞེས་བྱ་བ་ལ་སོགས་པ་འདིར་དཔེ་ལྔ་གསུངས་ཀྱང་དཔེ་བཅུ་གཉིས་ཤེས་པར་བྱའོ། །གཉིས་པ་ནི་སྦྱོར་བ་ཞེས་བྱ་བ་ལ་སོགས་པ་སྟེ། དེ་ལྟར་དཔེ་བཅུ་གཉིས་ཙམ་དེ་ཕ་རོལ་ཏུ་ཕྱིན་པ་ལའང་ཡོད་པས་ཁྱད་པར་མེད་དོ་སྙམ་ན ༑ བདེན་ཏེ་ཆོས་ཀུན་རྨི་ལམ་སྒྱུ་འདྲ་ཞེས། །སངས་རྒྱས་པ་ཀུན་སྨྲ་མོད་ཀྱི། ། བདག་བྱིན་བརླབ་ལ་ཕྱིར་བལྟས་པས། །དེས་ནི་བདེན་པ་མཐོང་མི་ནུས། །ཞེས་འབྱུང་སྟེ། བདག་བྱིན་གྱིས་བརླབ་པ་ནི་བླ་མའི་མན་ངག་གི་གནད་དོ། །དེ་ནི་དབང་གསུམ་པ་དང༌། དཀྱིལ་འཁོར་གྱི་འཁོར་ལོའི་ཐབས་ཉིད་མཆོག་ཡིན་ཞིང༌། དེ་ལ་བརྟེན་ནས་རྟོགས་པར་བསྟན་པའི་ཕྱིར་སྦྱོར་བའི་འདུས་པ་ཞེས་བྱ་བ་ལ་སོགས་པ་སྟེ། སྒྱུ་མ་དག་ནི་ཐམས་ཅད་ལས།

།བུད་མེད་སྒྱུ་མ་ཁྱད་པར་འཕགས།། ཞེས་བཤད་དོ། །དེ་ལས་ཡེ་ཤེས་ཅི་ཞིག་སྐྱེ། ཞེ་ན། ཐོག་མ་དབུས་ཞེས་བྱ་བ་ལ་སོགས་པའོ། །ཡེ་ཤེས་དེ་གང་ཡིན་ཞེ་ན། སངས་རྒྱས་རྗེས་སུ་དྲན་པ་སྟེ། རྗེས་སུ་དྲན་པ་ནི་དཔེའི་ཡེ་ཤེས་ཏེ། འདི་ལ་དོན་དུ་རྟོགས་པར་མ་བྱེད་ཅིག །ཅེས་བྱ་བའི་དོན་ཏོ། །བཞི་པ་དེ་ལྟ་བུའི་རྣལ་འབྱོར་རྒྱུན་དུ་བསྐྱེད་པར་བསྟན་པ་ནི་གཟུགས་རྣམས་ཞེས་བྱ་བ་ལ་སོགས་པ་ཤློ་ཀ་གཉིས་སོ། །དེ་ཉིད་རིག་པའི་རྣལ་འབྱོར་ནི་གསུམ་སྟེ། ལས་དང་པོ་པ་ཉམས་དང་རྟོགས་པ་ཐོབ་པ་ཙམ་ལ་བྱའོ། །དེས་ནི་སྣང་བ་དགྲ་བོར་འཆར་བའོ། །གཉིས་པ་ནི། སྣང་བ་ཁྲ་བོར་འཆར་བའོ། །གསུམ་པ་ནི། སྣང་བ་དགེ་བའི་བཤེས་གཉེན་དུ་འཆར་བ་སྟེ། གསུམ་ཀས་ཀྱང་དེ་ཁོ་ན་ཉིད་ཐོབ་ནས་རེས་འཇོག་ཏུ་བསྒོམ་པར་མི་བྱ་སྟེ། མཉམ་གཞག་དང་རྗེས་ཐོབ་མེད་པར་རྟག་ཏུ་བསྒོམ་ཞེས་བྱ་བའི་དོན་ཏོ། །ལྔ་པ་བསམ་མི་ཁྱབ་ཀྱི་ཡེ་ཤེས་བསྒོམ་པའི་འཐད་པ་ལ་བཞི་སྟེ། དེའི་མིང་གི་རྣམ་གྲངས་ཀྱི་སྒོ་ནས། ཐམས་ཅད་ཀྱི་བདག་ཉིད་ཡིན་པའི་ཕྱིར་བསྒོམ་པ་འཐད་པ་དང༌། དངོས་གྲུབ་ཐམས་ཅད་ཀྱི་རྒྱུ་ཡིན་པའི་ཕྱིར་བསྒོམ་པར་འཐད་པ་དང༌། སེམས་འཁོར་བ་དང་མྱ་ངན་ལས་འདས་པ་གཉི་གའི་གཞི་ཡིན་པའི་ཕྱིར་སྒོམས་པར་གདམས་པ་དང༌། སྤངས་བ་དང་ཡེ་ཤེས་ཐོབ་པའི་རྒྱུ་ཡིན་པའི་ཕྱིར་སྒོམས་པར་གདམས་པའོ། །དང་པོ་ནི་ཅི་དེ་ལྟར་ཐབས་ཤེས་རབ་ཀྱི་བསྒོམ་པ་འདིས་ཅི་བྱ་རྒྱུད་སྡེ་དུ་མ་ནས་བསྒོམ་བྱའི་ཆོས་དུ་མ་གསུངས་སོ་སྙམ་ན། འདིའི་རྒྱུད་སྡེ་ཐམས་ཅད་ཀྱི་བསྒོམ་པའི་སྙིང་པོ་ཡིན་པའི་ཕྱིར་འདི་ཁོ་ན་སྒོམས་ཤིག་ཅེས་བསྟན་པའི་ཕྱིར། འདི་ནི་གཉིས་སུ་མེད་པར་བརྗོད་ཅེས་བྱ་བ་ལ་སོགས་པ་ཤློ་ཀ་གཉིས་ཀྱིས་མིང་གི་རྣམ་གྲངས་བཅུ་བཞིའི་སྒོ་ནས་དེ་ཁོ་ནའི་དོན་ཐམས་ཅད་འདི་ཉིད་ཡིན་པར་བསྟན་ཏེ། དེ་ལ་ཐབས་དང་ཤེས་རབ་ཀྱི་བསྒོམ་པ་འདི་ནི་སོ་སོར་བསྒོམ་པ་མ་ཡིན་པས་ན་གཉིས་སུ་མེད་པ་ཞེས་བྱ་སྟེ།

རྟོགས་པ་ཀུན་ལས་རྣམ་པར་གྲོལ། །གཉིས་གཉིས་མེད་ཅིང་མཆོག་ཞི་བ། །མཁའ་མཉམ་རྣམ་རྟོག་ལས་གྲོལ་བ། །འདི་ནི་གཉིས་སུ་མེད་པར་བརྗོད། །ཅེས་ཀོ་ཏ་

( ¡¶ ལུ ¡· ཊ་ ) ལི་པས་གསུངས་པ་ལྟ་བུའོ། །གཉིས་མེད་དང་ཟུང་འཇུག་ཀྱང་མིང་གི་རྣམ་གྲངས་ཡིན་པར། སློབ་དཔོན་ཀླུ་སྒྲུབ་ཀྱིས་གསུངས་པ ༑ དེ་ལྟར་གང་གནས་རྣལ་འབྱོར་པ། །ཟུང་འཇུག་རིམ་ལ་གནས་པ་སྟེ། །དེ་ཉིད་གཉིས་མེད་ཡེ་ཤེས་ཏེ། །མི་གནས་མྱ་ངན་འདས་པ་ཡིན། །ཞེས་གསུངས་ སོ ༑ ༑ དེས་ན་ཟུང་འཇུག་ཅེས་ཀྱང་བྱ་སྟེ། ཀུན་རྫོབ་དང་ནི་དོན་དམ་དག །སོ་སོའི་ཆར་ནི་ཤེས་གྱུར་ནས། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེར་བཤད་དོ། །ཞེས་བྱ་བ་ལ་སོགས་པ་གསུངས་པ་ལྟ་བུའོ། །ཡང་དེ་ཉིད་ལ་མིང་གི་རྣམ་གྲངས་བྱང་ཆུབ་སེམས་མཆོག་ཉིད་ཅེས་གསུངས་ཏེ། དེ་ལ་འདུས་པའི་རྒྱུད་ཕྱི་མ་ལས། ཐོག་མ་ཐ་མ་མེད་ཞི་བ། །དངོས་དང་དངོས་མེད་མི་ཟད་གཙོ། ། སྟོང་ཉིད་སྙིང་རྗེ་མི་ཕྱེད་པ། །བྱང་ཆུབ་སེམས་ཞེས་བྱ་བ་ཡིན། །ཞེས་གསུངས་པ་ལྟ་བུའོ། །ཡང་དེ་ཉིད་ལས། རྡོ་རྗེ་ཞེས་བྱ་སྟེ། རྡོ་རྗེ་རྩེ་མོ་ལས། སྲ་ཞིང་སྙིང་པོ་ཁོང་སྟོང་མེད། །གཅད་དང་གཞིག་པར་བྱ་བ་མིན། །བསྲེག་པར་བྱ་མིན་འཇིག་མེད་པས། །སྟོང་ཉིད་རྡོ་རྗེར་བརྗོད་པར་བྱ། །ཞེས་སོ། །ཡང་དེ་ཉིད་རྡོ་རྗེ་སེམས་དཔའ་ཞེས་བྱ་སྟེ། ཡང་གསུངས་པ། བྱང་ཆུབ་མཆོག་གི་ཡེ་ཤེས་གང༌། །དེ་ནི་རྡོ་རྗེར་ངེས་པར་བརྗོད། །ཡེ་ཤེས་རྡོ་རྗེ་ལས་བྱུང་བ། །དེ་ནི་རྡོ་རྗེ་སེམས་དཔར་བརྗོད ༑ ༑ ཅེས་གསུངས་སོ། །ཡང་དེ་ཉིད་རྡོ་རྗེ་སེམས་དཔའ་སྟེ། དཔལ་མཆོག་དང་པོ་ལས། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཞེས་སོ། །ཡང༌། དེ་ཉིད་རྫོགས་པའི་སངས་རྒྱས་ཏེ། །དེ་བཞིན་ཉིད་བདེན་ཤིན་ཏུ་བདེན ( ¡¶ ལུ ¡· བརྟེན ) ། །དེ་ཁོ་ན་ཉིད་གང་རྟོགས་ནས། །ཆོས་ཀུན་རྟོགས་པ་ཞེས་བྱ་གང༌། །དེ་ཉིད་རྟོགས་པས་སངས་རྒྱས་བརྗོད། །ཅེས་རྡོ་རྗེ་རྩེ་མོ་ལས་སོ། །ཡང་དེ་ཉིད་ལ་བྱང་ཆུབ་ཅེས་བྱ་སྟེ། རྡོ་རྗེ་གུར་ལས།

སེམས་པ་མེད་ཅིང་བསྒོམ་པ་མེད། །སྔགས་མེད་ལྷ་ཡང་མེད་པ་སྟེ། །སེམས་ཀྱི་རྡོ་རྗེ་ལས་བྱུང་བ ༑ ༑ འདི་ནི་བྱང་ཆུབ་རིམ་བསྟན་པའོ། །ཞེས་སོ། །ཡང་དེ་ཉིད་ལས། ཤེས་རབ་ཕ་རོལ་ཕྱིན་ཞེས་བྱ་སྟེ། དེ་ལ་ཤེས་རབ་ཉིད་རྡོ་རྗེ་རྩེ་མོ་ལས་གསུངས་པ། རབ་སྦྱོར་སྦྱོར་བ་ཤེས་གྱུར་ཅིང༌། ཁྱད་པར་དུ་ནི་རྟོགས་པར་བྱེད། །བདེན་པ་དེ་བཞིན་ཉིད་ཤེས་པའི། །ཤེས་རབ་ཡེ་ཤེས་ཞེས་སུ་བཤད། །ཅེས་སོ། །ཡང་ཤེས་རབ་ཕ་རོལ་ཕྱིན་པའང་གསུངས་པ། ཕྱི་རོལ་ཉན་ཐོས་རང་རྒྱལ་གྱི། །ཤེས་རབ་ལས་ནི་བླ་མར་བརྗོད། །དེ་བཞིན་ཉིད་བཞི་ཕ་རོལ་ཕྱིན། །ཤེས་རབ་ཕ་རོལ་ཕྱིན་ཞེས་བཤད ༑ ༑ ཅེས་སོ། །ཡང་དེ་ཉིད་ལས། །ཕ་རོལ་དུ་ཕྱིན་པ་ཀུན་གྱི་དངོས་གཞི་ཡིན་ཏེ། དེ་ལྟ་བུའི་ཡེ་ཤེས་དེ་ཉིད་ལས་མ་ཆགས་པས་སྦྱིན་པ། ཉེས་པས་མ་གོས་པས་ཚུལ་ཁྲིམས། ཞེ་སྡང་མེད་པས་བཟོད་པ། ཞེས་བྱ་བ་ལ་སོགས་པ་ཡོན་ཏན་གྱི་ཆོས་བརྩི་བ་ནི་སློབ་དཔོན་ཁ་ཅིག་གིའོ། །ཡང་འཕགས་པ་སྡུད་པ་ལས། སྦྱིན་པ་སྦྱིན་པའི་སྔོན་དུ་འགྲོ་བ་ཤེས་རབ་སྟེ། །ཚུལ་ཁྲིམས་བཟོད་པ་བརྩོན་འགྲུས་བསམ་གཏན་དེ་བཞིན་ནོ། །དགེ་ཆོས་ཆུད་མི་གསན་ཕྱིར་ཡོངས་སུ་འཛིན་པ་ ཡིན ༑ ༑ འདི་ནི་ཆོས་རྣམས་ཐམས་ཅད་ཚུལ་གཅིག་སྟོན་པར་བྱེད། །ཅེས་བཤད་པ་ལྟར་ཁ་ཅིག་བཞེད་དོ། །དེ་ཉིད་ལ་མཉམ་ཉིད་ཅེས་བྱ་སྟེ། འཁོར་བ་དང་མྱ་ངན་ལས་འདས་པ་མཉམ་པའི་ཕྱིར་རོ། །དེ་ལྟར་ཡང་དབུ་མ་ལས། མྱང་ངན་འདས་མཐའ་གང་ཡིན་པ། །དེ་ཉིད་འཁོར་བའི་མཐའ་ཡིན་ཏེ། །དེ་ཉིད་ཁྱད་པར་ཅུང་ཟད་ནི། །ཤིན་ཏུ་ཕྲ་བའང་ཡོད་མ་ཡིན། །ཞེས་གསུངས་པ་ལྟ་བུའོ། །དེ་ཉིད་བསམ་བྱར་མིན་པ་ཉིད་ཡིན་ཏེ། རིགས་པ་དྲུག་ཅུ་པ་ལས། །མྱ་ངན་འདས་པ་བདེན་གཅིག་པུ། །དེ་ཚེ་ལྷག་མ་ལོག་པ་ཞེས། །རྒྱལ་བ་རྣམས་ཀྱིས་གང་གསུངས་པ ༑ ༑ མཁས་པ་ཅི་ཕྱིར་འདོད་མི་བྱེད། །ཅེས་གསུངས་སོ། ཡང༌། སངས་རྒྱས་ཀུན་ཏེ་མཉམ་སྦྱོར་ལས། །སེམས་དཔའ་སངས་རྒྱས་ཀུན་གྱི་དངོས། །རྡོ་རྗེ་སེམས་དཔའ་བདེ་བའི་མཆོག

།ཅེས་སོ། །ཡང་མཆོག་སྟེ། དཔལ་མཆོག་དང་པོ་ལས ༑ སེམས་ཅན་ཀུན་གྱི་ཡིད་ཁྱབ་པ། །སེམས་ཅན་ཀུན་གྱི་སྙིང་ལ་གནས། ། སེམས་ཅན་ཀུན་གྱི་ཡབ་གྱུར་ཉིད། །འདོད་ཆགས་དམ་ཚིག་མཆོག་གྱུར་པའོ། ། ཞེས་གསུངས་སོ། །ཡང་དེ་ཉིད་སྒོམ་པ་ཉིད་དེ། འདུས་པ་ལས། དངོས་པོ་མེད་པས་བསྒོམ་པའི་དངོས། །བསྒོམ་པར་བྱ་བ་སྒོམ་པ་མིན། །དེ་བས་དངོས་པོ་དངོས་མེད་པ། །དམིགས་སུ་མེད་པ་སྒོམ་པའོ། །ཞེས་གསུངས་པ་ལྟ་བུའོ། །དེ་བཞིན་དུ་མི་གནས་པའི་མྱ་ངན་ལས་འདས་པ་དང༌། ཐབས་ཤེས་རབ་ཟུང་དུ་འཇུག་པ་དང༌། དཔལ་མཆོག་དང་པོ་དང༌། སྒྱུ་འཕྲུལ་དྲ་བ་དང༌། ཀྱེའི་རྡོ་རྗེ་དང༌། དུས་ཀྱི་འཁོར་ལོ་དང༌། སྒྱུ་མ་བདེ་མཆོག་དང༌། གསང་བ་འདུས་པ་དང༌། ཐམས་ཅད་མཁྱེན་པ་ཞེས་བྱ་བ་ལ་སོགས་པ་མིང་གི་རྣམ་གྲངས་མཐའ་ཡས་པའི་བདག་ཉིད་ཅན་ཐབས་དང་ཤེས་རབ་ཀྱི་སྒོམ་པ་འདི་ཡིན་པས་སྒོམས་ཤིག་ཅེས་གདམས་པའི་དོན་ཏོ། ། གཉིས་པ་དངོས་གྲུབ་ཐམས་ཅད་ཀྱི་རྒྱུ་ཡིན་པས་སྒོམས་པར་གདམས་པ་ནི་འགྲོ་བ་ཞེས་བྱ་བ་ལ་སོགས་པ་ཤློ་ཀ་གསུམ་སྟེ། མཐུན་པར་བསྒོམས་པས་དངོས་གྲུབ་ཐམས་ཅད་འཐོབ་པར་བསྟན་པའོ། །འདི་ལ་གཉིས་ཏེ། ཤེས་བྱའི་གཤིས་ཅིར་ཡང་མ་གྲུབ་པ་ཐམས་ཅད་ཀྱི་རྒྱུ་ཡིན་པར་བསྟན་པ་དང༌། དེས་ན་བློ་དེ་དང་མཐུན་པར་བསྒོམ་པས་ཐམས་ཅད་འགྲུབ་པར་བསྟན་པའོ། །དང་པོ་ལ། འགྲོ་བ་བརྟན་དང་གཡོ་བའི་བདག །ཅེས་བྱ་བ་ནི་འཁོར་བ་ཐམས་ཅད་ཀྱི་རྒྱུའོ། །བྱང་ཆུབ་སེམས་དཔའ་རྐང་པ་གཉིས་ནི་མྱ་ངན་ལས་འདས་པའོ། །དེ་གཉིས་གའང་དེ་ཉིད་ལས་ནི་སྐྱེ་སྟེ། དེ་ཉིད་ནི་ཅིར་ཡང་མ་གྲུབ་པ་ཡིན་ཏེ། གལ་ཏེ་གྲུབ་པ་ཞིག་ཡིན་ན་ཐམས་ཅད་ཀྱི་རྒྱུར་མི་རུང་ངོ༌། །མ་གྲུབ་པས་ཐམས་ཅད་ཀྱི་རྒྱུ་ཡིན་ཏེ། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་སྟོང་ཉིད་མི་རུང་བ ༑ ༑ དེ་ལ་ཐམས་ཅད་རུང་མི་འགྱུར། །ཞེས་གསུངས་པ་ལྟ་བུའོ། །གཉིས་པ་ནི་དེ་ལྟར་གནས་ལུགས་ཅིར་ཡང་མ་གྲུབ་པ་ཐམས་ཅད་ཀྱི་རྒྱུ་ཡིན་པས་བློས་ཀྱང་དེ་དང་མཐུན་པར་བསྒོམས་ན།

ཐམས་ཅད་འགྲུབ་པའི་ཐབས་ཡིན་པར་བསྟན་པའི་ཕྱིར ༑ དངོས་དང་དངོས་མེད་སྦྱོར་བྲལ་བ། །ཞེས་གཉི་ག་དང་བྲལ་བར་བསྒོམ་པའོ ༑ ༑ དེ་བསྒོམས་ན་འཁོར་བ་ལས་འདས་ཤིང་བདེ་བར་གཤེགས་པའི་ཡོན་ཏན་མཐའ་ཡས་པ་སྐྱེ་བར་འགྱུར་ཞེས་བྱ་བའི་དོན་ཏོ། ། ¡Ã གསུམ་པ་ནི། ( ¡¶ ལུ ¡· - གསུམ་པ་ནི། ) གལ་ཏེ་དེ་ལྟ་བུའི་དངོས་གྲུབ་སྐྱེ་བ་ལ་བསྒོམ་ཅི་དགོས། གནས་ལུགས་གང་དུའང་མ་གྲུབ་པ་ཐམས་ཅད་ཀྱི་རྒྱུ་ཉིད་ནི་རྒྱུན་དུ་གནས་པ་ཡིན་ན། དེ་ལ་རང་གི་ངང་གིས་སྐྱེ་བར་མི་འགྱུར་རམ་སྙམ་པ་ལ། ཐམས་ཅད་ཀྱི་རྒྱུ་རྒྱུན་དུ་གནས་པ་བདེན་མོད། རྒྱུ་དེ་ཉིད་རང་གི་སེམས་ལས་གཞན་དུ་གྱུར་པ་མེད་ཅེས་སོ ༑ ༑ ཐོག་མ་མེད་པའི་དུས་ཀྱི་ཁམས། །ཆོས་རྣམས་ཀུན་གྱི་གནས་ཡིན་པས། ། དེ་ཡོད་པས་ན་འགྲོ་ཀུན་དང༌། །མྱ་ངན་འདས་པའང་ཐོབ་པ་ཡིན། ¡Ã ཞེས་པ་དང༌། རང་རིག་རྒྱལ་པོ་རང་གཙོ་བོ། ། ( ¡¶ ལུ ¡· - ཞེས་པ་་་་་་་གཙོ་བོ།། །། ) ཞེས་སོ། །དེས་ན་སེམས་འདི་ཉིད་མ་རྟོགས་ན་འཁོར་བའི་སྡུག་བསྔལ་དུ་མའི་རྒྱུའང་ཡིན་ལ། རྟོགས་ན་མྱ་ངན་ལས་འདས་པའང་དེ་ཉིད་ཡིན་པས་ན་བསྒོམ་དགོས་སོ་ཞེས་སྟོན་པ་ནི་ཀུན་རྟོག་ཅེས་བྱ་བ་ལ་སོགས་པ་སྨོས་ཏེ། དེའང་དང་པོ་ཤློ་ཀ་གཅིག་གིས་འཁོར་བའི་མཚན་ཉིད་བསྟན་ཏོ། །རང་བཞིན་འོད་གསལ་ཞེས་ཤློ་ཀ་གཅིག་གིས་མྱ་ངན་ལས་འདས་པའི་མཚན་ཉིད་བསྟན་ཏོ། །དེ་ནས་སྡུག་བསྔལ་ཕུང་པོ་ཞེས་ཤློ་ཀ་གཅིག་གིས་གཉིས་ཀའི་གཞི་ཡིན་པར་དོན་བསྡུས་ནས་བསྟན་ཏོ། །སྡུག་བསྔལ་མ་ལུས་ཟད་པར་འདོད་པ་དང༌། །ཞེས་ཤློ་ཀ་གཅིག་གིས་གཉི་གའི་གཞི་ཡིན་པའི་ཕྱིར་སྒོམས་པར་རྗེས་སུ་གདམས་པ་དངོས་བསྒོམ་པའི་ཚུལ་དང་བཅས་པ་བསྟན་ཏོ། །མ་བསྒོམས་ན་དངོས་པོ་ལ་གནས་ཤིང་དེ་ལྟར་ཤེས་པ་ཙམ་གྱིས་ཀྱང་མི་ཕན་ཏེ། བཟང་མོ་ཁྱོད་དངོས་ཤེས་གྱུར་ནས། །གང་གིས་མ་བསྒོམས་དེ་ལ་ཡང༌། །གྲོགས་མོས་ལག་པ་བརྡབས་ཏེ་སོང༌། །ཞེས་སྤྲིང་ཡིག་ལས་བཤད་པ་ལྟ་བུའོ། །ཚིག་གི་དོན་རྟོགས་པར་སླའོ།

།དོན་བཞི་པ་འབྲས་བུ་སྤངས་པ་དང་ཡེ་ཤེས་ཐོབ་པའི་རྒྱུ་ཡིན་པའི་ཕྱིར་སྒོམས་པར་གདམས་པ་ནི། ཇི་སྲིད་ཅེས་བྱ་བ་ལ་སོགས་པ་སྟེ། ཇི་སྲིད་དུ་རྣམ་པར་རྟོག་པས་ཡིད་བསྒྲིབས་པ་དེ་སྲིད་དུ་སྡུག་བསྔལ་མཐའ་ཡས་ཏེ་འཁོར་བར་འགྱུར་ཞེས་བྱའོ། །དེ་མི་རྟོག་པའི་ཏིང་ངེ་འཛིན་གྱིས་ཇི་སྲིད་དུ་དེ་ནི་སྟེ་རྣམ་པར་རྟོག་པ་དེ་བྲལ་བ་ནི་མྱ་ངན་ལས་འདས་པ་ཞེས་བྱ་སྟེ། རྣམ་རྟོག་ལས་གཞན་འཁོར་བ་ཞེས། །བྱ་བ་འགའ་ཡང་ཡོད་མིན་པ། །དེ་ཕྱིར་རྣམ་རྟོག་བྲལ་གྱུར་པས། ཁྱོད་ཉིད་གཅིག་པུ་མྱ་ངན་འདས། །ཞེས་གསུངས་པ་སྟེ། དེ་ནི་སྤངས་པ་ཕུན་སུམ་ཚོགས་པའོ། །དེ་ལྟར་སྤངས་པ་ཐོབ་པ་དེ་སྲིད་དུ་དེ་དང་ཐ་དད་མིན་ཏེ་སྤངས་པ་དང་ཡེ་ཤེས་དབྱེར་མེད་པ་ཐོབ་པའོ། །སྤངས་པ་དང་བཅས་པའི་ཡེ་ཤེས་དེ་ནི་བདེ་བ་རྒྱ་ཆེན་ཏེ་རྣམ་པར་ཐར་པ་ཅན་གྱི་བདེ་བ་ཞེས་བྱ་སྟེ། བག་ཆགས་བྲལ་བ་བདེ་བ་ཉིད། །བདེ་བ་སེམས་ནི་ཞི་བ་སྟེ། ། སེམས་ཞི་བས་ནི་རྨོངས་མི་འགྱུར། །རྨོངས་མེད་དེ་ཉིད་རྟོགས་པའོ། །ཞེས་སོ། ། དེ་ཉིད་ནི་སྲིད་ཞི་མཉམ་པའོ། །དེའི་གོང་དུ་བགྲོད་པར་བྱར་མེད་པས་ཀུན་གྱི་མཐར་ཐུག་པའོ། །དམ་པ་རྣམས་ཀྱི་བསྟན་པར་བྱ་བས་ན་འཕགས་པ་དགྱེས་ པའོ ༑ ༑ དེས་ན་རྟོག་པ་དེ་ཟད་ན་རང་གི་བྱ་བ་སྟེ། སོ་སོ་རང་གི་རིག་པའི་ཆོས་ཉིད་དེ་རྒྱས་པ་སྟེ། ཤིན་ཏུ་རྒྱས་ཤིང་གསལ་བར་འགྱུར་ལ། དེས་འགྲོ་བ་ཐམས་ཅད་ཀྱང་ལྟ་སྟེ། དེ་ལྟར་མཐོང་བར་འགྱུར་ཞེས་བྱ་བའི་དོན་ཏོ། །དེ་ལྟར་ཞེས་བྱ་བ་ལ་སོགས་པ་གཞུང་བསྡུ་བའི་སྒོ་ནས་བསྒོམ་པའི་ཚུལ་རྗེས་སུ་གདམས་པ་དང་བཅས་པ་བསྟན་ཏོ། །དེ་ལ་དེ་ལྟར་ཞེས་བྱ་བ་ནི་སྔར་བསྟན་པའི་ཚུལ་གྱིས་ཏེ་སྟོང་པ་དང་སྙིང་རྗེ་གཉིས་སུ་མེད་པའི་ལམ་ཡང་རྟོགས། དེ་བསྒོམ་པར་བྱ་བར་ཡང་རྟོགས་ཤིང་ཁོང་དུ་ཆུད་པ་དེ་ལྟར་རོ། །དེ་ལྟ་བུ་དེ་ཉམས་སུ་བླང་བར་འདོད་པ་ནི་དེ་ཁོ་ན་ཉིད་ཀྱི་རྣལ་འབྱོར་པའོ། །རྣལ་འབྱོར་གྱིས་ངེས་པ་བྱས་པ་ནི།

ད་ནི་བདག་གིས་འདི་ལས་མི་འགྱུར་བར་བྱའོ། །ཞེས་ངེས་པའོ། །བཀའི་གནང་བ་ནི་དེ་ལྟ་བུའི་རྣལ་འབྱོར་པས། བླ་མ་ལ་བདག་གིས་ནི་དེ་ལྟ་བུའི་རྟོགས་པ་ཐོབ་པས། ད་ནི་བདག་གིས་ཇི་ལྟར་སྤྱད་ཅིང་བསྒྲུབ་པར་བགྱི་ཞེས་ཞུས་པ་ན། བླ་མས་དེ་ལ་གནང་བ་བྱིན་པ་སྟེ། ཡེ་ཤེས་གྲུབ་པ་ལས། ད་ནི་བློ་གྲོས་ཆེན་པོ་ཁྱོད། །སངས་རྒྱས་ཀུན་དང་སྐུ་གཅིག་སྟེ། །ད་ནི་ཁྱོད་ཀྱིས་ཆོས་རྣམས་ལ། །སོམ་ཉི་དག་ནི་མི་བྱའོ ༑ ༑ ཞེས་བྱ་བ་ལ་སོགས་པ་གསུངས་པ་ལྟ་བུ་སྟེ། འདི་ལས་མཆོག་ཏུ་གྱུར་པ་གཞན་མེད་པས་འདི་ཉིད་ཁོ་ན་སྒྲུབས་ཤིག་ཅེས་གནང་བའོ། །རང་གི་དམ་ཚིག་ནི་རང་དང་རྗེས་སུ་འཚམ་པ་སྟེ། དེ་ཁོ་ན་ཉིད་དང་མི་འགལ་ཞིང༌། རྗེས་སུ་འཚམ་པའི་དམ་ཚིག་ཤ་ལྔ་བདུད་རྩི་ལྔ་བཟའ་བ་དང༌། བསྲུང་བ་བཅུ་བཞི་ལ་སོགས་པ་དང་ ༑ དེ་ཁོ་ན་ཉིད་དང་འགལ་བ་ལུས་ཀྱི་བྱ་བ་ལ་སོགས་པ་བསྲུང་བའི་དམ་ཚིག་ལ་གནས་པའོ། །དེས་སྒོམ་པར་བྱེད་ན་ནི་གོང་དུ་བརྗོད་པའི་ཚུལ་གྱིས་ཉམས་སུ་ལེན་པའི་ཚེའོ། །དེས་ཅི་ཞིག་སྤང་བར་བྱ་ཅི་ཞིག་བསྟེན་པར་བྱ་སྙམ་པ་ལ་ལག་པའི་ཕྱག་རྒྱ་དང་ཞེས་བྱ་བ་ལ་སོགས་པ་གསུངས་ཏེ། འདིས་ཅི་ཞིག་བྱ་ཞེས་སྦྱར་ཏེ ༑ དོན་མེད་པས་མི་བྱ་ཞེས་བྱ་བའི་དོན་ཏོ། །འོ་ན་བཅོམ་ལྡན་འདས་ཀྱིས་དེ་དག་གསུངས་པ་ཡིན་ན། ཅིའི་ཕྱིར་སྤངས་སྙམ་པ་ལ། བཅོམ་ལྡན་འདས་ཀྱིས་ནི་དགོས་པ་རྣམ་པ་གསུམ་གྱི་ཕྱིར་གསུངས་ཏེ། བློ་གྲོས་དམན་པ་ཐུན་མོང་གི་དངོས་གྲུབ་ལ་གཟུད་པའི་ཕྱིར་གསུངས། ལས་དང་པོ་པ་དེ་ཁོ་ན་ཉིད་ལ་དྲང་བའི་ཕྱིར་གསུངས ༑ དེ་ཁོ་ན་ཉིད་རྟོགས་པ་རྣམས་ལ་གཞན་རྗེས་འཛིན་གྱི་སྤྱོད་པའི་ཕྱིར་དེ་ཉིད་ཀྱི་གྲོགས་སུ་གསུངས་པ་ལས། འདིར་དང་པོ་གཉིས་ཀྱི་སྒོ་ནས་སྤང་བར་བྱ་སྟེ ༑ བདག་ནི་ཕྱག་རྒྱ་ཆེན་པོ་མཆོག་གི་དངོས་གྲུབ་འདོད་པ་ཡིན་ན། ཐུན་མོང་གི་དངོས་གྲུབ་ཀྱིས་ནི་འཆིང་བའི་རྒྱུ་ཉིད་ཡིན་ཏེ། དེས་ན་མུ་སྟེགས་དང་ཐུན་མོང་བའི་དངོས་གྲུབ་སྐྱེད་པའི་དམ་ཚིག་ཡིན་ནོ།

།ཞེས་བྱ་བ་འདིས་ཅི་ཞིག་བྱ། ཡང་ལས་དང་པོ་པ་དེ་ཁོ་ན་ཉིད་མ་རྟོགས་པ་རྣམས་ལ་འདི་དགོས་ཀྱི། དེ་ཁོ་ན་ཉིད་ནི་སྤྲོས་པ་ཐམས་ཅད་དང་བྲལ་བ་ཡིན་ལ། འདི་དག་གི་སྤྲོས་པ་དང་བཅས་པ་ཡིན་པས་སྤང་བར་བྱ་སྟེ། དཔལ་གསང་བ་འདུས་པ་ལས། དགེ་བ་བཅུ་ཡི་ལས་ཀྱི་ལམ ༑ ༑ བྱེད་པ་ཡེ་ཤེས་སྤངས་པའོ། །ཞེས་གསུངས་པ་ལྟ་བུའོ། །ཡང་དེ་ཁོ་ན་ཉིད་རྟོགས་པས་འདི་དག་ཐམས་ཅད་དོར་བར་བྱ་བ་ཉིད་ཡིན་ཏེ། དཔེར་ན་ཆུ་བརྒལ་བ་ན་གཟིངས་ལ་འཇུག་ ( ¡¶ ལུ ¡· འཇུས་ ) ནས་ཕ་རོལ་ཏུ་སོན་ནས་འདོར་བ་ཡིན་ནོ། །ཡང་དེ་ཁོ་ན་ཉིད་རྟོགས་པ་རྣམས་ལ་ལམ་གྱི་གྲོགས་སུ་འགྱུར་ན་བསྟེན་པར་བྱ་བ་ཉིད་ཡིན་ཏེ། བདག་བྱིན་བརླབ་པ་ལས། ལྟ་བ་ཐམས་ཅད་སྤང་བ་ཡི། ། བདག་བྱིན་བརླབ་པ་འདི་ཐོབ་ནས། །ལས་རྣམས་ཐམས་ཅད་བྱ་བའམ། །ཇི་ལྟར་འདོད་པ་བཞིན་དུ་རྒྱུ། །མཆོད་རྟེན་ལས་ནི་མི་བྱ་ཞིང༌། །གླེགས་བམ་བཀླག་པར་མི་བྱ་སྟེ། །བདག་བྱིན་བརླབ་པའི་རིམ་ཉིད་ཀྱིས། །བྱ་བ་དང་ནི་བཀླག་པའང་ བྱ ༑ ༑ ཞེས་བྱ་བ་ལ་སོགས་པ་གསུངས་པ་ལྟ་བུའོ། །གལ་ཏེ་ལམ་རྣམས་རིམ་གྱིས་སློབ་པར་བྱེད་པ་མ་ཡིན་ནམ། རིམ་གྱི་སློབ་ན་ཕྱག་རྒྱ་མི་བཅིང་བ་ལ་སོགས་པ་འདི་ཐོག་མར་བཤད་ནས། དེའི་འོག་ཏུ་བསྐྱེད་པའི་རིམ་པ་བསྟན་ན་གོ་རིམ་མ་ ( ¡¶ ལུ ¡· - མ་ ) འཁྲུགས་སམ་སྙམ་ན། མ་འཁྲུགས་ཏེ། གང་ཟག་བློ་དམན་པ། དམན་པའི་དངོས་གྲུབ་འདོད་པ་རྣམས་ལ་རྒྱུད་མཐའ་དག་བཤད་པ་མ་ཡིན་ཏེ། སློབ་དཔོན་གྱིས་དེ་དང་རྗེས་སུ་འཚམ་པའི་སྒྲུབ་པའི་ཐབས་ཙམ་ཞིག་སྟོན་པ་ཡིན་ནོ། ། རྒྱུད་འདི་ནི་མཆོག་འདོད་པའི་གང་ཟག་ལ་སྟོན་པས། དེས་ནི་ཐོག་མར་རྟོགས་པའི་ལྟ་བ་བྱང་ཆུབ་ཀྱི་སེམས་བསྟན་པས། ལམ་ཐམས་ཅད་དེའི་ཡན་ལག་ཏུ་བྱེད་དེ ༑ དེ་ལྟར་དངོས་པོ་ལ་མངོན་པར་ཞེན་པའི་སྒོ་ནས་སྤང༌། མཆོག་ཏུ་འཛིན་པའི་སྒོ་ནས་སྤང༌། དེ་ཁོ་ན་ཉིད་ཀྱི་རྟོགས་པའི་འགལ་རྐྱེན་དུ་འགྲོ་བའི་སྒོ་ནས་སྤངས་པས ༑ འོག་ནས་ཀྱི་བཟླས་པ་དང༌། ཕྱག་རྒྱ་ལ་སོགས་པ་ཐམས་ཅད་ཀྱང་ཞེན་པའི་སྒོ་ནས་མི་བྱ་ཞེས་བྱའོ།

།ཡང་ལམ་གྱི་ཡན་ལག་གི་ཚུལ་གྱི་བྱ་བ་ཞེས་ཐུན་མོང་གི་དངོས་གྲུབ་སྐྱེད་པའི་ཞེས་པ་ཤུགས་ལ་བསྟན་པས་ན་འདི་ཐོག་མར་བསྟན་པ་ལེགས་པ་ཡིན་ནོ། །དེ་ལྟར་ན་མཚན་མ་དང་ཞེན་པ་དང་བཅས་པ་རྣམས་སྤངས་བར་བྱ་བ་ཡིན་ན་གང་བྱ་ཞེ་ན། སངས་རྒྱས་ཀྱི་མཚོན་བྱེད་ཅེས་སྦྱར་ཏེ་ཆོས་ཀྱི་སྐུ་དང་བསམ་གྱི་མི་ཁྱབ་ཆ་འདྲ་བའོ། །དེ་ནི་བྱིན་གྱིས་བརླབ་པ་སྟེ་བདག་བྱིན་གྱིས་བརླབ་པའོ། །དེ་ཉིད་ནི་རང་གི་ལྷའི་རྣལ་འབྱོར་ཏེ། བྱང་ཆུབ་སེམས་ནི་རབ་རྟོགས་ན། །དེ་ལ་རྣལ་འབྱོར་ལྷར་འགྱུར་རོ། །ཞེས་གསུངས་སོ། །དེ་ལྟ་བུས་མཚོན་ཏེ་རྟོགས་ན་གནས་གསུམ་པ་ནམ་མཁའ་ལྟ་བུར་འགྱུར་རོ། །ལྷག་མ་ནི་གོ་སླའོ ༑ ༑ དེ་ལྟར་ཟུང་འཇུག་བསམ་གྱི་མི་ཁྱབ་ཀྱི་དོན་བསྒོམ་པ་དེ་ཉིད་ཀྱང་རྟོགས་པ་མ་སྐྱེས་པ་སྐྱེད་ཅིང་བོགས་འབྱིན། སྐྱེས་པ་བརྟན་པར་བྱ་བའི་ཕྱིར་ལམ་དཀྱིལ་འཁོར་གྱི་འཁོར་ལོ་དང་འབྲེལ་པའི་སྤྱོད་པའི་སྒོ་ནས་བསྒྲུབ་པར་བསྟན་པའི་ཕྱིར་རིའི་རྩེ་མོ་དང་ཞེས་བྱ་བ་ལ་སོགས་པ་སྨོས་སོ། །འདི་ལ་བཅུ་གཉིས་ཏེ། གནས་ཀྱི་ཁྱད་པར་དང༌། བསམ་པ་དང༌། བསྟེན་པར་རྗེས་སུ་གདམས་

¡Ã པའམ་བསྟེན་ཚུལ་དང༌། གང་ཞིག་བསྟེན་པའི་ཡུལ་དང༌། ( ¡¶ ལུ ¡· པ། བསྟེན་པའི་འཐད་པ། གང་ཞིག་བསྟེན་པའི་ཚུལ། ) ཚུལ་ཇི་ལྟར་བསྟེན་པ་དང༌། བསྟེན་པའི་དུས་དང༌། བསྟེན་པའི་འཐད་པ་མདོར་བསྡུ་བ་དང༌། དངོས་སུ་བསྟེན་པ་དང༌། མི་བསྟེན་པའི་གནས་སྐབས་ཀྱི་བྱེ་བྲག་དང༌། གཞན་པ་བསྟེན་པའི་ཚུལ་དུས་ལས་འདས་པའི་ཉེས་པ་དང༌། ཉེས་པ་བྱུང་བ་ཕྱིར་བཅོས་པའི་ཐབས་དང༌། དོན་བསྡུ་བའོ། །དང་པོ་ནི་རིའི་རྩེ་མོ་དང་ཞེས་བྱ་བ་ལ་སོགས་པ་སྟེ་གོ་སླའོ། །གཉིས་པ་ནི། སྔགས་ཤེས་པ་ ¡Ã སྤྲོས་པ་ ( ¡¶ ལུ ¡· སྤྲོ་བ་ ) དང་ལྡན་པས་སྒོམ་པར་བྱེད་དེ་ཞེས་བྱ་སྟེ། རིམ་པ་གཉིས་ཀྱི་ཐབས་ཤེས་ཤིང་མཆོག་གི་དངོས་གྲུབ་ལ་སྤྲོ་བ་སྟེ་སྔར་བསྟན་ཏོ། །དེས་བསྒོམ་ཞེས་བྱའོ ༑ ༑ གསུམ་པ་ནི་ཐབས་དང་ཤེས་རབ་ཞེས་བྱ་བ་ལ་སོགས་པ་སྟེ། དགག་ཕྱོགས་ཀྱི་སྒོ་ནས་བསྟན་པའོ། །དེའི་ཕྱིར་ཞེས་བྱ་བ་ལ་སོགས་པས་ནི་སྒྲུབ་ཕྱོགས་ཀྱི་སྒོ་ནས་བསྟན་ཏོ། །ཕྱག་རྒྱ་རེ་རེ་དང་ཞེས་བྱ་བ་ལ་སོགས་པས་ནི་དགག་ཕྱོགས་ཀྱི་སྒོ་ནས་བསྟན་པ་སྟེ། དེ་ལྟར་ན་ཕྱག་རྒྱའི་རྣལ་འབྱོར་སྒོམས་ཤིག །ཅེས་རྗེས་སུ་གདམས་པའོ། །བཞི་པ་ནི། དེ་ཕྱིར་ཞེས་བྱ་བ་ལ་སོགས་པ་སྟེ། གཏི་མུག་ནི་སྦྱང་གཞི་གཏི་མུག་སྦྱངས་པ་ལས་བྱུང་བ་རྣམ་པར་སྣང་མཛད་ཡིན་ལ། དེའི་སྒྲུབ་པ་པོས་ནི་དམ་ཚིག་གི་ཕྱག་རྒྱ་སྟེ་སྤྱན་ ( ¡¶ ལུ ¡· + མ་ ) ཡིན་ལ། དེའི་རིགས་བྲམ་ཟེ་མོ་སྤྱན་དུ་བསྐྱེད་པ་བསྟེན་ཞེས་བྱའོ། །དེ་བཞིན་དུ་ཤེས་པར་བྱ་སྟེ། ཕྱག་རྒྱ་བཞི་དང་ལྷ་མོ་བཞི་སྦྱར་བ་ནི་དང་པོ་དངོས་སུ་བསྟན་ཏོ། །ལྔ་པ་བསྟེན་པའི་ཚུལ་ནི ༑ དེ་ལ་གཉི་གའང་ཞེས་བྱ་བ་ལ་སོགས་པ་སྟེ། སྤྱིར་འདུ་ཤེས་གསུམ་དང་ལྡན་པར་བྱས་པས། ཉེས་པས་མི་གོས་ཤིང་དེ་ཁོ་ན་ཉིད་མཚོན་པར་བྱེད་དོ། །དེ་ལ་ལྷའི་འདུ་ཤེས་ནི་ལྷའི་གཟུགས་སུ་བསམ་ཞེས་པས་སོ། །དེའི་ཤུགས་ལ་སྔགས་ཀྱི་འདུ་ཤེས་མཁའ་གསང་བྱིན་གྱིས་བརླབ་པ་ཤེས་པར་བྱའོ།

།ཆོས་ཀྱི་འདུ་ཤེས་ནི་གཏི་མུག་ཅེས་བྱ་བ་ལ་སོགས་པ་སྟེ། བདག་སྦྱང་གཞི་གཏི་མུག་དག་པར་བྱ་བའི་ཕྱིར་རྣམ་པར་སྣང་མཛད་ཀྱི་རྣལ་འབྱོར་དང་དམ་ཚིག་གི་ཕྱག་རྒྱ་སྦྱོར་བ་འདི་ལ་བརྟེན་ཏེ། ཞི་བ་རྣམ་པར་སྣང་མཛད་ཀྱི་དངོས་གྲུབ། མེ་ལོང་ལྟ་བུའི་ཡེ་ཤེས་ཐོབ་པར་བྱའོ་སྙམ་པ་ནི་ཆོས་ཀྱི་འདུ་ཤེས་སོ། །དེ་བཞིན་དུ་ཁྲོ་བོ་ལ་སོགས་པ་ལའང་ཤེས་པར་བྱའོ། །དེའི་དོན་དུ་རབ་ཏུ་བྱེད་པ་ལྔ་པོ་ཞེས་བྱ་བ་ལ། ལས་ཀྱི་ཕྱག་རྒྱ་ལ་ཡོན་ཏན་དང་ཕྲིན་ལས་ཀྱི་དབྱེ་བས་ལྔའོ། །དེ་ལྟར་འདུ་ཤེས་གསུམ་མོ། །སྤྱིར་ལས་ཀྱི་ཕྱག་རྒྱ་ལ་ཆོས་རྣམ་པ་ལྔར་བླ་མའི་གསུང་གིས་འཆད་པར་འགྱུར་རོ། ། དྲུག་པ་དུས་ནི་སྔ་དྲོ་དང་ཞེས་བྱ་བ་ལ་སོགས་པའོ། །བདུན་པ་ནི་མཉམ་པར་སྦྱོར་བ་ཞེས་བྱའོ། །བརྒྱད་པ་གནས་སྐབས་ཀྱི་བྱེ་བྲག་ནི། བསྟན་པ་ལ་ཞེས་བྱ་བ་ལ་སོགས་པ་ ( ¡¶ ལུ ¡· + གསུམ་ ) སྟེ། དེ་ལྟ་བུའི་ཕྱག་རྒྱ་རྣལ་འབྱོར་དེའང་རྣལ་འབྱོར་པ་བདག་ཉིད་ཀུན་ནས་དཀྲིས་པ་ཤས་ཆེ་བ་དང༌། ལང་ཚོ་རྒྱས་ཤིང་སྤྲོས་པ་དང་བཅས་པ་དང༌། དབེན་པའི་གནས་སྐྱེ་བོ་མི་མོས་པ་མེད་པར་ནི་དངོས་སུ་བསྟེན་པར་བྱའི། བསྟན་པ་ལ་སྨོད་པ་ལ་སོགས་པའི་གནས་དང༌། འདོད་པ་ཤས་ཆུང་བ་དང་ ༑ ལང་ཚོ་རྒུད་པ་ལ་སོགས་པས་ནི་ཤིན་ཏུ་སྤྲོས་པ་མེད་པས་ཡེ་ཤེས་ཀྱི་ཕྱག་རྒྱ་བསྟེན་ཞེས་བྱ་བའི་དོན་ཏོ། །དགུ་པ་ནི། ཤེས་རབ་དངོས་སུ་མ་རྙེད་ན་ཞེས་བྱ་བ་ལ་སོགས་པ་སྟེ། རིགས་དང་མཐུན་པའམ་ལོ་གྲངས་དང་མཐུན་པ་མ་རྙེད་ནའོ ༑༑ བྱོལ་སོང་ནི་ཏིརྻ་ག་སྟེ་དེ་ནི་ལོགས་མ་ཞེས་བྱ་བར་འགྲོ་བ་ལས་རིགས་གཞན་ལའམ། ལང་ཚོ་གཞན་པའང་བསྟེན་ཞེས་བྱ་བའོ། །ཡང་ན་མིའི་བུ་མོ་མ་རྙེད་ནའོ། །བྱོལ་སོང་ནི་ཏིརྻ་ག་མི་ལས་ལོགས་མ་སྟེ། ལྕགས་ཀྱུ་ཞགས་པ་ལ་སོགས་པས། ལྷའི་བུ་མོ་ལ་སོགས་པའང་བཀུག་ལ་བསྟེན་ཞེས་བྱའོ། །འདི་ལ་བླ་མ་ཁ་ཅིག་ན་རེ། དམ་ཚིག་མི་ཉམས་པའི་དོན་དུ་བྱོལ་སོང་གི་ཉེར་གནས་ལ་ལོ་གཅིག་ལ་སྲིན་ལག་རེག་པ་ཙམ་བྱ་བ་ཡིན་ནོ་ཞེས་ཀྱང་གསུང་ངོ༌།

།བཅུ་པ་དུས་ལས་འདས་པའི་ཉེས་པ་ནི། དེ་ལྟར་གང་ཞིག་ཅེས་བྱ་བ་ལ་སོགས་པའོ། །བཅུ་གཅིག་པ་ཉམས་པ་ཕྱིར་བཅོས་པའི་ཐབས་ནི། བྱང་ཆུབ་སེམས་དཔའི་ཞེས་བྱ་བ་ལ་སོགས་པ་སྟེ། སྡོམ་པ་གསུམ་ལ་གནས་པར་བྱ། །ཞེས་བྱ་བའི་དོན་ཏེ། གསུམ་ལ་སྐྱབས་འགྲོ་ནས་བརྩམས་ཏེ། བྱང་ཆུབ་སེམས་སོགས་སྡོམ་པ་ནི། །ཞེས་གསུངས་པ་ལྟ་བུའོ། །བཅུ་གཉིས་པ་དོན་བསྡུས་ཏེ་བསྟན་པ་ནི། གསང་བའི་ཉེ་བའི་རྫས་དང་ཞེས་བྱ་བ་ལ་སོགས་པའོ། །ཐབས་དང་ཤེས་རབ་ཀྱི་དོན་བསྒོམ་པ་ནི ༑ དམིགས་མེད་སྟོང་ཉིད་སྙིང་རྗེ་ཟུང་འཇུག་གི་དོན་དང༌། དཀྱིལ་འཁོར་འཁོར་ལོ་གཉི་ག་ཐབས་ཤེས་རབ་ཀྱི་དོན་ཏོ། །གཉིས་པ་ལས་རབ་བྱེད་གཉིས་པའི་བཤད་པའོ།། །།དེ་ལྟར་རབ་ཏུ་བྱེད་པ་གཉིས་པས་དེ་ཁོ་ན་ཉིད་ཀྱི་ལྟ་བ་རྟོགས་པར་བྱེད་པའི་ཐབས་དང་བཅས་པ་གཏན་ལ་ཕབ་པ་དེས་ཆོས་ཐམས་ཅད་དེ་ལྟ་བུ་ཡིན་ ནོ ༑ ༑ ཞེས་དེ་ཁོ་ན་ཉིད་ཀྱི་དོན་ལ་མོས་པར་བྱས་ནས། དེའི་རྗེས་ལ་བསྒོམ་པ་ཉམས་སུ་བླང་བའི་རིམ་པ་བསྐྱེད་རིམ་ལ་གཉིས། ཐོག་མར་རྫོགས་པའི་རིམ་པའི་རྟེན་ཡིན་པས་བསྐྱེད་པའི་རིམ་པ་བསྒོམ་པ་དངོས་བསྟན་པ་དང༌། གྲོགས་དམ་ཚིག་གོ །དང་པོ་ནི་དེ་ནས་འཁོར་ལོ་ཐམས་ཅད་ཀྱི། །ཞེས་བྱ་བ་ལ་སོགས་པ་གསུངས་སོ། །དེ་ལྟར་རབ་ཏུ་བྱེད་པ་གསུམ་པ་འདི་ནས་བརྩམས་ནས། བརྟག་པ་གསུམ་པ་རྫོགས་ཀྱི་བར་རབ་ཏུ་བྱེད་པ་དྲུག་གིས་བརྗོད་པར་བྱ་བའི་དོན་ནི་བསྐྱེད་པའི་རིམ་པ་སྤྱིའི་དོན་ཡིན་ལ། རྗོད་བྱེད་ཀྱི་སྒྲ་ནི་གསུམ་ཀས་ཀྱང་འཆད་པར་བྱེད་དོ། །མངོན་པར་རྟོགས་པ་ནི་ལས་རྒྱས་པའི་ལྷ་མོ་གསུམ་དང༌། རིགས་བཞི་དང་ཡུམ་བཞི་རྐྱང་པའི་སྒྲུབ་ཐབས་ཏེ། བཅུ་གཅིག་པོ་མ་གཏོགས་པ་རྣམས་ནི་མཆོག་སྒྲུབ་པའི་མངོན་པར་རྟོགས་པ་ལས། རྫོགས་པའི་རིམ་པའི་རྟེན་ཡིན་པས ༑ བསྐྱེད་པའི་རིམ་པ་བསྒོམ་པ་མིན་ ( ¡¶ ལུ ¡· ཡིན་ ) ལ། ལྷའི་རྣལ་འབྱོར་བཅུ་གཅིག་པོ་ནི་ལས་ཀྱི་ཚོགས་དང་འབྲེལ་པའི་ལྷའོ། །སློབ་དཔོན་སྦྱང་དཀའ་ཟླ་བའི་བཞེད་ཀྱིས་ནི་ཧེ་རུ་ཀ་གསུམ་པོའང་ལས་དང་པོ་པའི་སྒོམ་པ་ཙམ་ཡིན་ནོ་ཞེས་གསུང་ངོ༌།

།རྒྱུད་སྡེ་གཞན་གང་གི་བཤད་པའི་རྒྱུད་ཡིན་ན། འདིར་བསྐྱེད་པའི་རིམ་པ་སྤྱིའི་རྣམ་པར་བཞག་པ་དང༌། སྒྲུབ་པའི་ཐབས་སོ་སོར་བཤད་པ་གཉིས་ལས། སྤྱིའི་རྣམ་པར་བཞག་པ་ནི། བདེ་མཆོག་སྒྱུ་མའི་རྟོག་པ་བདུན་པ་དཀྱིལ་འཁོར་གྱི་རྟོག་པར་བཤད་པར་དམ་བཅའ་བ་དང༌། བསྒྲུབ་པའི་གནས་དང་ ༑ ལྷ་ཇི་ལྟར་བསྒོམ་པའི་ཚུལ་རྣམས་ནི་ཆ་མཐུན་པས་ངེས་པ་བསྐྱེད་པས་བཤད་པའི་རྒྱུད་ཡིན་ལ་དོན་དམ་པར་དབྱེར་མེད་ཀྱང་ཀུན་རྫོབ་ཏུ་སྒྲུབ་པའི་ཐབས་སྣ་ཚོགས་པ་མི་འགལ་ཞིང་སྟོང་པ་ཉིད་ལ་རིགས་ ( ¡¶ ལུ ¡· དམིགས་ ) ཀྱི་དབྱེ་བ་བསྟན་པ་ནི། དེར་མ་ཚང་བ་ཁ་བསྐང་བས་བཤད་པའི་རྒྱུད་ཡིན་ནོ། །ཡང་རྣམ་པར་བཞག་པ་འདི་དག་གིས་རྡོ་རྗེ་ཐེག་པ་རྒྱུད་སྡེ་བཞི་ཀའམ། རྣལ་འབྱོར་བླ་ན་མེད་པ་སྤྱི་ཙམ་གྱི་བསྐྱེད་པའི་རིམ་པའི་སྤྱིའི་རྣམ་པར་བཞག་པར་ཡང་འགྱུར་རོ། ། གནས་ལ་ལྷའི་གནས་དང་སྒྲུབ་པ་པོའི་གནས་གཉིས་སུ་གསལ་བར་བཤད། ལྷ་ལ་སྟོང་པ་ཉིད་གཅིག་ལས་རིགས་ཀྱི་དབྱེ་བ་སྣ་ཚོགས་དང༌། དེ་རྣམས་རིགས་ལྔར་བསྡུས་ཏེ་བཤད། ལྷའི་སྐྱེད་ཆོག་ལ་ཇི་ལྟར་བདེ་བར་བསྒྲུབ་པ་སྐྱེད་ཆོག་སྣ་ཚོགས་འགལ་བ་མེད་པར་བཤད་དོ། །ཡང་འོག་ནས་ཧེ་རུ་ཀ་གསུམ་གྱི་སྐབས་སུ་བསྟན་པའི་བསྙེན་སྒྲུབ་བཞི་པོ་འདི། དཔལ་གསང་བ་འདུས་པའི་རྒྱུད་ཕྱི་མ་དང་བརྟག་པ་གཉིས་པར་ཆ་མཐུན་ཞིང༌། འདུས་པའི་ལེའུ་བཅུ་གཉིས་པར་མདོར་བསྡུས་ནས་བཤད་པའི་རྒྱུད་ཡིན་ཏེ། འདིས་ཀྱང་བསྐྱེད་པའི་རིམ་པ་སྤྱིའི་རྣམ་པར་བཞག་པར་འགྱུར་རོ། །སྒྲུབ་པའི་ཐབས་སོ་སོ་ནི་རྒྱུད་གང་གི་བཤད་པའི་རྒྱུད་ཡིན་པ་ནི་སྐབས་སོ་སོ་ཉིད་དུ་བཤད་པར་བྱའོ། །བསྡུས་པའི་དོན་ཏོ། །གཞུང་གི་དོན་ལ་གཉིས་ཏེ། བཤད་པར་དམ་བཅའ་བ་དང༌། དོན་དངོས་སོ། །དེ་ལ་དེ་ནས་འཁོར་ལོ་ཐམས་ཅད་ཀྱི་ཞེས་བྱ་བ་ལ་སོགས་པ་ཤློ་ཀ་གཅིག་གིས་བཤད་པར་དམ་བཅའ་བ་བསྟན་ཏོ། །དེ་ནས་ཞཻས་བྱ་བ་ནི་དེ་ལྟར་དེ་ཁོ་ན་ཉིད་ཀྱི་རྟོགས་པའི་ལྟ་བའི་རྗེས་ལ་རྫོགས་པའི་རྟེན་བསྐྱེད་པའི་རིམ་པ་བསྒོམ་ཞེས་འབྲེལ་ཏོ།

།བསྐྱེད་པ་དེ་ཉིད་གང་ཞེ་ན་འཁོར་ལོ་ཐམས་ཅད་ཀྱི་ཞེས་སྨོས་ཏེ། རྟེན་དང་བརྟེན་པར་ཐམས་ཅད་དེ་མཆོག་སྒྲུབ་པའི་དཀྱིལ་འཁོར་བཅུ་གཉིས། ལས་རྒྱས་པའི་ལྷའི་རྣལ་འབྱོར་བཅུ་གཅིག་སྟེ། ཉི་ཤུ་རྩ་གསུམ་སྟོན་པའོ། །དེ་ལ་དཀྱིལ་འཁོར་བཅུ་གཉིས་ནི་ཧེ་རུ་ཀ་བཞི། དྲག་པོའི་གདན་ཅན་དང་ལྔ། བདག་མེད་མ་དང་དྲུག ( ¡¶ ལུ ¡· - དྲུག ) །ཡེ་ཤེས་མཁའ་འགྲོ་མ་སྟེ་བདུན། བསྡུས་པའི་དཀྱིལ་འཁོར་དང་བརྒྱད། བསྡུས་པའི་དཀྱིལ་འཁོར་ལ་རིགས་བཞི་ཡུམ་བཞི་ལ་མོས་ན་གཙོ་བོ་འཕོ་བ་བཞི་སྟེ་བཅུ་གཉིས་སོ། །ལས་རྒྱས་པའི་ལྷ་མོ་གསུམ་དང༌། རིགས་བཞི་ཡུམ་བཞི་རྐྱང་པར་བྱས་པའི་སྒྲུབ་ཐབས་བརྒྱད་ནི། རིག་པ་འཛིན་པའི་སྒྲུབ་ཐབས་ཡིན་ཏེ། དེ་ལྟར་བཅུ་ནི་ཞར་ལས་བྱུང་བ་ཙམ་སྟེ་ལས་ཀྱི་ཚོགས་ཀྱི་ཁོངས་སུ་བསྡུའོ། །དེ་ལྟར་ཉི་ཤུ་རྩ་གསུམ་ནི་འཁོར་ལོ་ཐམས་ཅད་དོ། །སྤྱིར་རྒྱུད་འདི་ནས་འབྱུང་ཚད་ཀྱི་དབང་དུ་བྱས་ན་བརྟག་པ་བདུན་པ་ནས་ལས་ཚོགས་དང་འབྲེལ་བའི་རྣལ་འབྱོར་བཅུ་བདུན། ལྔ་པའི་གཉིས་པའི་རྫོགས་པ་དང་འབྲེལ་ལ། བརྒྱད་པའི་ཕྲེང་བ་དང་འབྲེལ་པ་སྟེ་བཅུ་དགུ་འབྱུང་ངོ༌། །དེ་དག་དོན་དམ་པར་གྲུབ་པ་ཡིན་ནམ་ཞེ་ན། མ་ཡིན་ཏེ། རྣམ་པར་འཕྲུལ་བ་སྟེ་སྐྱེ་མེད་ལས་སྐྱེ་བའི་ཆོ་འཕྲུལ་དུ་འབྱུང་བ་སྤྲུལ་པའི་སྐུ་ཞེས་བྱ་བའི་དོན་ཏོ། །དེ་ཉིད་གང་གི་རྣམ་པར་འཕྲུལ་པ་ཡིན་ཞེ་ན། དཔལ་ལྡན་རྡོ་རྗེ་སེམས་དཔའ་སོགས་ལྷའི་སྟེ། རིགས་ལྔ་དང་དྲུག་ལས་བྱུང་ཞེས་པའོ ༑ ༑ དེ་ལྟར་སྣ་ཚོགས་སུ་ཅིའི་ཕྱིར་སྤྲུལ་སྙམ་ན། ཐམས་ཅད་ལས་ནི་སྣ་ཚོགས་མཆོག་སྟེ་ཐ་མལ་གྱི་རྣམ་པར་རྟོག་པ་སྣ་ཚོགས་སྦྱང་བར་བྱ་བའི་ཕྱིར་དང༌། དངོས་གྲུབ་སྣ་ཚོགས་བསྒྲུབ་པར་བྱ་བའི་ཕྱིར། རྣམ་པར་འཕྲུལ་པ་སྣ་ཚོགས་བཤད་ཅེས་བྱ་བའི་དོན་ཏོ། །དོན་དངོས་ལ་གཉིས་ཏེ། སྤྱིའི་རྣམ་པར་བཞག་པ་དང༌། སོ་སོའི་སྒྲུབ་པའི་ཐབས་སོ། །དང་པོ་ལ་ལྔ་སྟེ། བསྒྲུབ་པའི་གནས་དང༌།

ཚུལ་ཇི་ལྟར་བསྒྲུབ་པ་དང༌། དོན་དམ་པར་མེད་ཀྱང་ཀུན་རྫོབ་ཏུ་མི་འགལ་བ་དང༌། སྒྲུབ་ཐབས་སྣ་ཚོགས་ཀྱི་དགོས་པ་དང༌། སྟོང་པ་ཉིད་ལ་རིགས་ཀྱི་དབྱེ་བའོ། །དང་པོ་ནི་གསང་བ་ཞེས་བྱ་བ་ལ་སོགས་པ་ཤློ་ཀ་གཅིག་གིས་བསྒྲུབ་པའི་གནས་བསྟན་ཏོ ༑ ༑ འདི་ལའང་ ¡Ã དང་པོ་རྐང་པ་གཉིས་ཀྱིས་ལྷའི་གནས་བསྟན་ལ་རྐང་པ་ཕྱི་མ་གཉིས་ཀྱིས་སྒྲུབ་ ( ¡¶ ལུ ¡· རྐང་པ་དང་པོ་གཉིས་ཀྱིས་ལྷའི་གནས་བསྟན་ལ། ཕྱེད་ཕྱི་མས་བསྒྲུབ་ ) པ་པོའི་གནས་བསྟན་ཏོ། །དེ་ལ་ལྷའི་གནས་ནི་གསང་བ་མཆོག་གི་དགྱེས་པ་སྟེ། སྔར་དང་པོའི་གསུམ་པ་བཤད་པ་བཞིན་ནོ། །དེར་ལྷ་ཐམས་ཅད་ཀྱི་བདག་ཉིད་བསྒྲུབ་པའོ། །སྒྲུབ་པ་པོའི་གནས་ནི་རྣམ་པར་བྲལ་དང་གནས་སུ་ཞེས་རྐང་པ་གཉིས་ཏེ། སོ་སོའི་སྐྱེ་བོའི་འདུ་འཛིས་དབེན་ ( ¡¶ ལུ ¡· དབྱེན་ ) པ་ནི་རྣམ་པར་བྲལ་བ་སྟེ ༑ བསམ་གཏན་བསྒྲུབ་པ་ལ་འདི་སྔགས་སོ། །དང་ཞེས་བྱ་བ་ནི་འབྱེད་པ་སྟེ། བྲལ་བའི་གནས་ཞེས་མ་ཡིན་པའོ། །གནས་སུའང་ཞེས་རང་གི་རྣལ་འབྱོར་གྱི་གནས་ཏེ་དེ་བཞིན་གཤེགས་པ་སོ་སོའི་བསྒྲུབ་པ་ནི་གནས་རྡོ་རྗེ་གུར་དང་མཉམ་སྦྱོར་ལས་གསུངས་པ་ལྟ་བུའོ། །རང་གི་ཚལ་ཞེས་བྱ་བའི་བདག་གི་གནས་སོ། ། སོགས་གོང་དུ་བརྗོད་པའི་རིའི་རྩེ་མོའམ་ཞེས་བྱ་བ་ལ་སོགས་པ་རྣམས་སོ། ། གཉིས་པ་ནི་ཀུན་ལས་སྣ་ཚོགས་ཞེས་བྱ་བ་རྐང་པ་གསུམ་གྱིས་བསྒོམ་བྱའི་ལྷ་མདོར་བསྟན་ཏེ། དེའང་ཀུན་ལས་ཞེས་བྱ་བ་ནི་ཕྱོགས་ཀུན་ལའོ། སྣ་ཚོགས་པ་འདི་ནི་ཁ་དོག་སྣ་ཚོགས་པ་སྟེ། རིགས་ལྔའོ། །ཕྱག་རྒྱ་ནི་ལྷ་མོ་སྟེ་ཡུམ་དང་བཅས་པའོ ༑ ༑ ཀུན་ལ་ནི་ལྷ་ཀུན་ལའོ། །སྣ་ཚོགས་པ་ནི་བཞུགས་ཚུལ་ལོ། །སྡོམ་པ་ནི་དེས་ཐ་མལ་གྱི་རྣམ་རྟོག་སྡོམ་པའོ། །ཀུན་ལས་སྣ་ཚོགས་ནི་དེ་ལྟ་བུའི་ལྷ་རྣམས་ཀྱིས་སོ། །བྱ་བ་ནི་དངོས་གྲུབ་གང་འདོད་པ་བསྒྲུབ་པའོ། །ཇི་ལྟར་བདེ་བར་བསྒྲུབ་པར་བྱ་ཞེས་བྱ་བ་འདིས་ནི་ལྷ་རྣམས་ཀྱི་སྐྱེད་ཆོག་སྟོན་པར་བྱེད་དོ། ། དེའང་གོང་དུ་བརྗོད་པའི་ལྷའི་རྣལ་འབྱོར་བཞི་བཅུ་རྩ་གཉིས་པོ་ཐམས་ཅད་ཇི་ལྟར་བདེ་བ་སྟེ་སྒྲུབ་པ་པོའི་བློའི་འཇུག་པ་གང་བདེ་བས་བསྐྱེད་ཅེས་བྱ་བའི་དོན་ཏོ

༑ ༑ དེའང་འདིར་བླ་མ་དམ་པའི་བཀའ་གདམས་གསུང་པ་ནི་སྤྱིར་སྒྲུབ་པའི་ཐབས་མཐའ་དག་ལ་དོན་གསུམ་གྱིས་བསྡུས་ཏེ། སྔོན་དུ་འགྲོ་བའི་ཆོ་ག་དང༌། དངོས་གཞིའི་རྣལ་འབྱོར་དང༌། རྫོགས་པར་བྱེད་པའི་ལམ་གྱི་ཡན་ལག་གོ །དེ་ལྟར་གསུམ་པོ་དེ་རེ་རེ་ལའང་རྒྱས་བསྡུས་ཀྱི་དབྱེ་བ་མང་དུ་ཤེས་པར་བྱའོ། །དེ་ལ་སྔོན་དུ་འགྲོ་བ་ནི་གསུམ་སྟེ། བསོད་ནམས་ཀྱི་ཚོགས་བསགས་པ་དང༌། ཡེ་ཤེས་ཀྱི་ཚོགས་བསགས་པ་དང༌། བར་ཆད་ཞི་བར་བྱ་བའི་ཕྱིར་སྲུང་འཁོར་བསྒོམ་ པའོ ༑ ༑ དང་པོ་ལའང་རྒྱས་པའི་དབང་དུ་བྱས་ན་རྡོ་རྗེ་གུར་ལས་འབྱུང་བ་ལྟར། བླ་མ་རྡོ་རྗེ་རྣམ་མཆོད་ནས། །བདུན་པོ་ཡོངས་སུ་དག་པར་བྱ། །ཞེས་པ་དང༌། ཚངས་པའི་གནས་ནི་བཞི་པོ་ཡིས། །སེམས་ཀྱི་ངལ་ནི་བསོ་བར་བྱ། །ཞེས་འབྱུང་བ་ལྟར། དང་པོ་ཚོགས་ཀྱི་ཞིང་སྤྱན་དྲངས་ཏེ་ཕྱག་དང་མཆོད་པ་བྱ་བ། དེ་ནས་སྡིག་པ་བཤགས་པ་ལ་སོགས་པ་རྒྱུན་བཤགས་བྱ་བ། ཚད་མེད་པ་བཞི་བསྒོམ་པའོ ༑ ༑ རིགས་བསྡུས་པ་ལ་ནི་ཁྱད་པར་དུ་བདུན་དག་པའི་ནང་དུ་སྡོམ་པ་བཟུང་བའང་གསུངས་པས་དེ་བཞིན་ནོ། །དེ་ལྟར་བསོད་ནམས་ཀྱི་ཚོགས་བསགས་ནས། ཡེ་ཤེས་ཀྱི་ཚོགས་སྟོང་པ་ཉིད་བསྒོམ་པ། དེ་ནས་སྲུང་བའི་འཁོར་ལོ་ལ་སྤྲོས་པའི་བྱེ་བྲག་གི་ཐུན་མོ་དང་ཐུན་མོང་མ་ཡིན་པ་གཉིས་སུ་ཤེས་པར་བྱའོ། །དེ་ལྟར་ན་སྔོན་དུ་འགྲོ་བ་རྒྱས་པ་འདི་ནི་ལྷའི་རྣལ་འབྱོར་མཐའ་དག་གི་ཐུན་མོང་སྟེ། མཆོད་པ་ལ་སོགས་པ་ནང་གསེས་ ( ¡¶ ལུ ¡· ཚོགས་ ) ཀྱི་དབྱེ་བ་མི་འདྲ་བ་ནི་སོ་སོ་ཉིད་དུ་ཁོང་དུ་ཆུད་པར་ནུས་སོ། །སྔོན་དུ་འགྲོ་བའི་འབྲིང་ནི་ཚོགས་གཉིས་བསགས་པ་ཙམ་ཡིན་ལ། བསྡུས་པ་ནི་བསོད་ནམས་ཀྱི་ཚོགས་ཐམས་ཅད་སྐྱབས་འགྲོ་སེམས་བསྐྱེད་ཙམ་མམ་ཚད་མེད་བཞིར་བསྡུས་ནས། དེ་ནས་ཡེ་ཤེས་ཀྱི་ཚོགས་བསྒོམ་པའོ ༑ ༑ འབྲིང་བསྡུས་ཀྱི་ལུགས་འདི་ནི། མཆོག་སྒྲུབ་པའི་དཀྱིལ་འཁོར་ལ་གསུངས་པ་མེད་ལ། ལས་རྒྱས་པའི་ལྷའི་རྣལ་འབྱོར་ལ་གསུང་པ་ནི་བླ་མའི་མན་ངག་གོ

།དངོས་གཞིའི་མངོན་པར་རྟོགས་པ་ལའང་རྒྱས་བསྡུས་གསུམ་སྟེ། ཡན་ལག་ཡོངས་སུ་རྫོགས་པར་བྱ་བ་རྒྱས་པའི་ ( ¡¶ ལུ ¡· + ལུགས་ ) དང་འབྲིང་དང་བསྡུས་པའི་ལུགས་སོ། །རྣལ་འབྱོར་པའི་ལ་བཞག་པ་ཡན་ཆད་སྤྲུལ་སྐུའོ། །ཡང་ཡན་ལག་དྲུག་ནི་རྡོ་རྗེ་གུར་ཁོ་ནའི་སྟེ། སངས་རྒྱས་གནས་ནི་རྫོགས་པ་དང༌། །ཀུན་ཏུ་བཟང་པོའི་རང་བཞིན་དང༌། །དབང་བསྐུར་མཆོད་བསྟོད་བདུད་རྩི་སྟེ། །རྣལ་འབྱོར་ཡན་ལག་དྲུག་ཏུ་འདོད། །ཅེས་གསུངས་ཏེ། དེ་བཞིན་གཤེགས་པ་དྲུག་ལམ་དུ་བྱ་བའི་ཕྱིར་གཞལ་ཡས་ཁང་བསྐྱེད་པ་རྣམ་པར་སྣང་མཛད། དེ་ནས་རྗེས་ཆགས་རྡོ་རྗེ་སེམས་དཔའ་སྟེ། དམ་ཚིག་པ་བསྐྱེད་པ་ཡེ་ཤེས་པ་གཞུག་པ་སྐྱེ་མཆེད་བྱིན་གྱིས་བརླབ་པ་རྣམས་སོ། །དབང་བསྐུར་བ་མི་བསྐྱོད་པ། མཆོད་པ་དོན་ཡོད་གྲུབ་པ། བསྟོད་པ་རིན་འབྱུང༌། བདུད་རྩི་མྱང་བ་འོད་དཔག་ཏུ་མེད་པའི་ཡན་ལག་གོ །དེ་ལྟར་ཚུལ་གཉིས་པོ་དེ་ནི་དཀྱིལ་འཁོར་གྱི་འཁོར་ལོ་ཁོ་ན་ལ་སྦྱར་བའི་དབང་དུ་བྱས་པ་ཡིན་གྱི་གཞན་གྱི་ནི་མ་ཡིན་ནོ། །བསྐྱེད་པའི་རིམ་པ་མཐའ་དག་ལ་བསྙེན་སྒྲུབ་ཡན་ལག་བཞིར་བསྡུ་བ་ནི། གསང་བ་འདུས་པ་དང༌། བརྟག་པ་གཉིས་པའི་དགོངས་པ་སྟེ། འདུས་པའི་ལེའུ་བཅུ་གཉིས་པ་ལས། བསྙེན་པའི་དམ་ཚིག་སྦྱོར་བ་དང༌། །ཉེ་བར་སྒྲུབ་པ་འབྱུང་བ་དང༌། །སྒྲུབ་པའི་དོན་གྱི་དམ་ཚིག་དང༌། །སྒྲུབ་པ་ཆེན་པོ་དག་དང་བཞི། །ཞེས་པ་དང༌། བསྙེན་པའི་དམ་ཚིག་རབ་སྦྱོར་ལ། །

¡Ã བྱང་ཆུབ་ ( ¡¶ ལུ ¡· དམ་ཚིག་ ) མཆོག་ནི་བསྒོམ་པར་བྱ། །ཞེས་དམ་ཚིག་པ་བསྐྱེད་པའོ། །ཉེ་བར་སྒྲུབ་པ་གྲུབ་མཆོག་ལ། །རྡོ་རྗེ་སྐྱེ་མཆེད་རྣམ་པར་དཔྱད། །ཅེས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པའོ། །སྔགས་ཀྱི་བདག་པོ་སྒོམ་པ་ཡིས། །སྒྲུབ་པའི་ཚེ་ན་བསྐུལ་བར་གསུངས། །ཞེས་ཡེ་ཤེས་པ་གཞུག་པའོ། །སྒྲུབ་པ་ཆེན་པོ་བྱེད་པའི་ཚེ། །དབུ་རྒྱན་ལ་ནི་བདག་པོ་བསམ། ། ཞེས་དབང་བསྐུར་ཞིང་རྒྱས་གདབ་པའོ། །མཆོད་པ་དང་བསྟོད་པ་དང༌། བདུད་རྩི་མྱང་བ་ལ་སོགས་པ་ནི་དེའི་ཡན་ལག་ཙམ་མོ། །བརྟག་པ་གཉིས་པའང་དགོངས་པ་འདི་དང་མཐུན་ཏེ། དང་པོ་སྟོང་པའི་བྱང་ཆུབ་སྟེ། །ཞེས་བྱ་བ་ལ་སོགས་པ་བཞི་གསུངས་སོ། །བཞི་པོ་དེ་བསྙེན་སྒྲུབ་བཞི་ཡིན་པར་གང་ལས་ཤེས་ཤེ་ན། གསང་བ་འདུས་པའི་ལེའུ་བཅུ་གཉིས་པ་ལས། །སྒྲུབ་པ་ཆེན་པོ་དག་དང་བཞི། །རྡོ་རྗེའི་བྱེ་བྲག་ཤེས་བྱས་ལ། །དེ་ནས་ལས་རྣམས་བསྒྲུབ་པར་བྱ། །ཞེས་གསུངས་ན། རྒྱུད་ཕྱི་མ་ལས། ཐ་མལ་པ་ནི་རྡོ་རྗེ་བཞི། །ཡེ་ཤེས་བདུད་རྩི་མཆོག་ཡིན་ནོ། །དང་པོ་སྟོང་པའི་བྱ་ཆུབ་སྟེ། །གཉིས་པ་ས་བོན་བསྡུ་བའོ། །གསུམ་པ་ལ་ནི་གཟུགས་བརྙན་རྫོགས། །བཞི་པ་ལ་ནི་ཡིག་འབྲུ་དགོད། །རྡོ་རྗེ་རྣམ་བཞི་དེ་དག་གིས། །ཐ་མལ་སྒྲུབ་པའི་བསྙེན་པ་བྱ། །ཞེས་བཅུ་གཉིས་པར་རྡོ་རྗེ་བྱེ་བྲག་ཅེས་པ་དང༌། འདིར་རྡོ་རྗེ་བཞི་གསུངས་པ་མཐུན་པས་ཤེས་སོ། །རྒྱུད་འདི་ལས་ཀྱང་ཡན་ལག་བཞི་གསུངས་པས་འདིས་བསྡུས་པར་དགོངས་སོ། །རྡོ་རྗེ་གུར་ལས། དང་པོར་སྐྱེས་བུ་བསམ་ ( ¡¶ ལུ ¡· - བསམ་ ) ཞེས་བྱ་བའི་ཤུགས་ལ་ཏིང་ངེ་འཛིན་གསུམ་ཡང་བསྟན་ཏོ། །དེ་ལ་སློབ་དཔོན་སོ་སོའི་དགོངས་པས་སོ་སོར་སྦྱར་ལུགས་བསམ་གྱི་མི་ཁྱབ་པ་གསུངས་ཀྱང༌། ( ¡¶ ལུ ¡· + ཌོཾ་བྷི་བའི་རྒྱུད་པས་ ) འདིར་མཆོག་སྒྲུབ་པའི་དཀྱིལ་འཁོར་ལས། གུར་གྱི་རིགས་བསྡུས་པའི་སྒྲུབ་ཐབས་ལ་ནི་གསུམ་ཀ་སྦྱོར་ལ། འདིའི་བསྡུས་པའི་དཀྱིལ་འཁོར་ལ་ནི་ཏིང་ངེ་འཛིན་གསུམ་དང༌།

བསྙེན་སྒྲུབ་བཞི་སྦྱོར་ལ། ཧེ་རུ་ཀ་སོ་སོ་བ་དང༌། བདག་མེད་མ་ལ་ནི་ཡན་ལག་དྲུག་དང༌། བསྙེན་སྒྲུབ་ཡན་ལག་བཞིས་སྡུད་ ( ¡¶ ལུ ¡· བསྡུས་ ) ལ། གཞན་དཀྱིལ་འཁོར་དང་རྐྱང་པ་ཐམས་ཅད་ལ་ནི་བསྙེན་སྒྲུབ་ཡན་ལག་བཞིས་བསྡུད་པ་ཡིན་ནོ། །རྒྱས་པའི་དབང་དུ་བྱས་པའོ། །འབྲིང་དུ་བྱ་བ་ནི་ཏིང་ངེ་འཛིན་གསུམ་དང་ཡན་ལག་དྲུག་གིས་བསྡུ་བ་མེད་ལ། རྡོ་རྗེ་བཞིས་བཅིང་བ་ལ། རྡོ་རྗེ་བཞི་ཙམ་བྱས་ནས་མཆོད་བསྟཽད་ལ་སོགས་པ་མི་བྱ་བར་བཟླས་བརྗོད་ལ་འཇུག་པའི་ལུགས་དང༌། ཡང་རྡོ་རྗེ་བཞི་ཉིད་ལ་ཡང་དབང་བསྐུར་མི་བྱ་བར་དབུ་རྒྱན་རང་ཆས་སུ་བྱེད་པའང་ཡོད་དེ། དེ་ལྟར་ན་འབྲིང་གི་ལུགས་སོ། །བསྡུ་ན་དམ་ཚིག་པ་བསྐྱེད་དེ་དབུ་རྒྱན་རང་ཆས་སུ་བྱས་ནས་བཟླས་པ་ལ་སོགས་པ་ལ་འཇུག་པའང་ཡོད་དོ། །དེ་ལྟ་བུའི་དངོས་གཞི་ལ ༑ དམ་ཚིག་པ་བསྐྱེད་པའི་ལྷ་རྣམས་སྐྱེད་ཆོག་ལ་ཚུལ་མི་འདྲ་བ་ལྔ་སྟེ། མངོན་ ¡Ã བྱང་ལྔ་ ( ¡¶ ལུ ¡· - བྱང་ལྔ་ ) ལས་བསྐྱེད་པ་དང༌། རྡོ་རྗེ་ཆོ་ག་ཡན་ལག་གསུམ་མམ་བཞི་ལས་བསྐྱེད་པ་དང༌། སྙིང་པོ་ཚིག་ཙམ་ལས་བསྐྱེད་པ་དང༌། དབུགས་ཀྱི་སྤྲོ་བསྡུ་ལས་བསྐྱེད་པ་དང༌། འབྱིན་པའི་ཚུལ་གྱིས་བསྐྱེད་པའོ། །དང་པོ་ལ་གཉིས་ཏེ ༑ མཉམ་པར་སྦྱོར་བའི་བྱང་ཆུབ་པ་དང༌། མི་མཉམ་པར་སྦྱོར་བའི་བྱང་ཆུབ་པའོ ༑ ༑ དེ་ལ་མཉམ་པར་སྦྱོར་བའི་བྱང་ཆུབ་པའི་བསྐྱེད་པ་ནི། བསྡུས་པའི་དཀྱིལ་འཁོར་གྱི་གཙོ་བོ་དང་རྒྱུའི་རྡོ་རྗེ་འཆང་ངོ༌། །མི་མཉམ་པར་སྦྱོར་བའི་བྱང་ཆུབ་པ་ནི་བདག་མེད་མའི་དཀྱིལ་འཁོར་དང་རིགས་སོ་སོ་པའོ། །ཧེ་རུ་ཀ་གསུམ་ལ་ནི། ( ¡¶ ལུ ¡· + མི་ ) མཉམ་པར་སྦྱོར་བའི་བྱང་ཆུབ་པ་ལྔ་དང༌། རྡོ་རྗེ་ཆོ་ག་གསུམ་དང༌། སྙིང་པོ་ཚིག་ཙམ་ལས་བསྐྱེད་པ་གསུམ་ཀ་འཇུག་གོ །དྲག་པོའི་གདན་ཅན་གྱི་དཀྱིལ་འཁོར་ནི་སྙིང་པོ་ཚིག་ཙམ་ལས་བསྐྱེད་པ་ཁོ་ནའོ། །དབུགས་དབྱུང་རྔུབ་ཀྱི་སྤྲོ་བསྡུ་ལས་བསྐྱེད་པ་ནི། ཡེ་ཤེས་མཁའ་འགྲོ་མའི་དཀྱིལ་འཁོར་རོ།

།ཡང་ཕྱག་གཉིས་པའི་འཁོར་གྱི་ལྷ་མོའང་ཡིན་ནོ། །གསང་གནས་ནས་འབྱིན་པའི་ཚུལ་གྱིས་བསྐྱེད་པ་ནི་བསྡུས་པའི་དཀྱིལ་འཁོར་གྱི་འཁོར་དང༌། ཕྱག་བཞི་པ་དང༌། དྲུག་པ་དང་ ༑ བཅུ་དྲུག་པའི་འཁོར་རྣམས་སོ། །ལས་རྒྱས་པའི་ལྷའི་རྣལ་འབྱོར་ནི་ཉི་ཤུ་རྩ་བརྒྱད་པོ་ལ། རྡོ་རྗེ་བྷེ་ར་ཝ་མ་གཏོགས་པ་གཞན་ཐམས་ཅད་སྙིང་པོ་ཚིག་ཙམ་ལས་བསྐྱེད་པར་གཞུང་དུ་གསལ་ཡང༌། བླ་མའི་མན་ངག་གིས་རྡོ་རྗེ་ཆོ་ག་ཡན་ལག་གསུམ་དང༌། སྙིང་པོ་ཚིག་ཙམ་འདམ་ཀར་གསུངས་སོ། །སྐྱེ་མཆེད་བྱིན་གྱིས་རློབ་པའི་ལྷ་ཐམས་ཅད་ནི་ཡི་གེ་ཙམ་ལས་བསྐྱེད་པའོ། །སྐྱེད་ཆོག་དེ་རྣམས་ཀྱང་སྐྱེ་བ་ ( ¡¶ ལུ ¡· གནས་ ) བཞི་སྦྱོང་བར་བསྡུ་སྟེ། མངོན་བྱང་ལྔ་དྲོད་གཤེར་ལས་སྐྱེ་བ་དང་ ༑ ཆོ་ག་གསུམ་སྒོང་སྐྱེས། དབུགས་དབྱུང་རྔུབ་དང་སྙིང་པོ་ཚིག་ཙམ་རྫུས་སྐྱེས ༑ འབྱིན་པས་བསྐྱེད་པ་མངལ་སྐྱེས་ཞེས་བྱ་བ་ལྟར་བསྡུས་པ་ཡིན་ནོ། ། རྫོགས་པར་བྱེད་པ་ལམ་གྱི་ཡན་ལག་ལ་བཟླས་པ་དང༌། སྤྱོད་ལམ་དང༌། ཐུན་མཚམས་ཀྱི་བྱ་བ་དང༌། ཁ་ཟས་དང༌། གཏོར་མ་དང༌། ཉལ་བ་དང༌། ལྡང་བའི་རྣལ་འབྱོར་ཞེས་བྱ་བ་བདུན་ནི་ཀུན་གྱི་ཐུན་མོང་ཡིན་ལ། མཆོག་སྒྲུབ་པའི་དཀྱིལ་འཁོར་ལ་ནི་དག་པ་རྗེས་སུ་དྲན་པ་ཞེས་བྱ་བ་ཁྱད་པར་གྱི་ཆོས་སོ། །དེ་ལྟར་བརྒྱད་པོ་ནི་ཐུན་རེའམ་ཉིན་ཞག་རེ་རེ་དང་རྗེས་སུ་འབྲེལ་བ་ཡིན་པས། ལོགས་སུ་སྨོས་པ་ཡིན་གྱི་གཞན་དངོས་གྲུབ་མཐའ་དག་གི་མངོན་རྟོགས་ལྷག་མ་རྣམས་ཀྱང་བསྐྱེད་རིམ་གྱི་ལམ་གྱི་ཡན་ལག་ཡིན་ཏེ། དེ་ལྟར་ན་ཇི་ལྟར་བདེ་བ་བསྒྲུབ་པར་བྱ་སྟེ། རྒྱས་བསྡུས་ཀྱི་དབྱེ་བ་གང་ལྟར་བསྒྲུབ་ཀྱང་དངོས་གྲུབ་ཀྱི་རྒྱུར་འགྱུར་བ་ཡིན་ནོ་ཞེས་རྒྱུད་མཐའ་དག་གི་བཤད་པའི་རྒྱུད་དུ་འགྱུར་བ་ཡིན་ནོ། །གསུམ་པ་དོན་དམ་པར་མེད་ཀྱང་ཀུན་རྫོབ་ཏུ་རྣམ་པར་བཞག་པ་མི་འགལ་བ་ནི་བདེ་བར་གཤེགས་ཞེས་བྱ་བ་ལ་སོགས་པ་སྟེ། དེ་ཡང་དང་པོའི་ཚིགས་སུ་བཅད་པ་གཅིག་གིས་ནི་དོན་དམ་པར་བཤད་དུ་མེད་པར་བསྟན་ཏོ།

།འོན་ཏེ་དེ་ལྟར་ན་བཤད་དུ་མེད་ན་སྒྲུབ་པའི་ཐབས་ལ་སོགས་པ་གང་ཡང་མེད་སྙམ་པ་ལ། བསྒོམ་པ་ལྷའི་རྣལ་འབྱོར་ཞེས་བྱ་བ་ལ་སོགས་པ་རྐང་པ་གསུམ་གསུངས་སོ། །གལ་ཏེ་དོན་དམ་པར་བཤད་དུ་མེད་ན་དེ་དག་ཅི་ལས་བྱུང་སྙམ་ན། སངས་རྒྱས་གལ་ཏེ་ཆོས་ཀྱི་སྐུ་སྤྲོས་པ་དང་བྲལ་བ་ལས། གཟུགས་ཀྱི་སྐུས་གར་མཛད་པའོ། །གར་ཉིད་ཇི་ལྟ་བུ་སྙམ་པ་ལ་བསམ་གྱིས་མི་ཁྱབ་སྟེ། བདག་ཅག་ལྟ་བུའི་བློས་བསམ་པར་བྱ་བ་མ་ཡིན་ཞེས་བྱ་བའི་དོན་ཏོ། །ཅི་དོན་དམ་པར་མྱ་ངན་ལས་འདས་པ་ཡིན་ན་གར་ཉིད་ཀྱང་འབྱུང་བ་མི་རིགས་སྙམ་ན། བདེན་མོད་སྙིང་རྗེ་ཆེན་པོའི་སྒོ་ནས་མྱ་ངན་ལས་འདས་པའི་མཐའ་མནན་པའི་ཕྱིར། གཉིས་སུ་མེད་པའི་ཡེ་ཤེས་ཀྱི་སེམས་དང་སེམས་ལས་བྱུང་བ་ཉིད་མ་འགགས་པས་ན་ཐམས་ཅད་སེམས་ཀྱི་སྤྲུལ་པ་སྟེ། ཞེས་གསུངས་ཏེ། ཆོས་ཀུན་གཟུགས་ཅན་མ་ཡིན་ཡང༌། །གཟུགས་ཅན་དུའང་འདི་རུ་བརྟག །ཆོས་ཀུན་ཚིག་གི་སྤྱོད་ཡུལ་མིན། །སྒྲ་རུ་ཡང་ནི་འདིར་བརྟག་གོ །ཞེས་གསུངས་པ་དེས་ན་རྟོག་པའོ། །ཡང་ན་དེ་བཞིན་ཉིད་རྟོག་པ་མེད་ཀྱང་སྨོན་ལམ་གྱི་སྒོ་ནས་གདུལ་བྱའི་རྟོག་པ་ལ་སྣང་ཞེས་བྱ་བ་ཡང་རུང་སྟེ་སྔ་མ་ཉིད་ལེགས་སོ། །བཞི་པ་ནི་དེ་ལྟར་སྤྲུལ་པ་ལ་དགོས་པ་ཅི་ཡོད་སྙམ་ན། སེམས་ཅན་རྣམས་ལ་ཕན་འདོད་ཕྱིར་ཏེ་དམན་པའི་དངོས་གྲུབ་འདོད་པ་རྣམས་ལ་དངོས་གྲུབ་བསྐྱེད་པ་དང༌། མཆོག་འདོད་པ་རྣམས་ལ་ཐ་མལ་གྱི་རྟོག་པ་གཞོམ་པར་བྱ་བ་དང༌། དེ་ཁོ་ན་ཉིད་མཚོན་པར་བྱ་བའི་ཕྱིར་བསྐྱེད་པའི་རིམ་པའི་རྣལ་འབྱོར་བསྒྲགས་པ་ཡིན་ཞེས་བྱ་བའི་དོན་ཏོ། །ལྔ་པ་ནི། དེ་ལྟར་དེ་བཞིན་ཉིད་དེ་ལས་སངས་རྒྱས་ཀྱི་གར་སྣ་ཚོགས་སུ་ ¡Ã སྤྲུལ་པ་ ( ¡¶ ལུ ¡· སྣང་བ་ ) སྟེ་ཇི་ལྟར་སྤྲུལ། གྲངས་ནི་དུ་སྤྲུལ་ཞེ་ན། སྟོང་པ་ཉིད་ལས་ཞེས་སྨོས་ཏེ། ཆོས་ཀྱི་དབྱིངས་དེ་བཞིན་ཉིད་ཆོས་ཀྱི་སྐུ་ནི་སྟོང་པ་ཉིད་དོ། །དེ་ཉིད་རྣམ་པར་རྟོག་པས་མི་ཕྱེད་པས་རྡོ་རྗེའོ། །དེ་བཞིན་ཉིད་ཀྱི་ངོ་བོ་ལས་དེ་བཞིན་གཤེགས་པའོ།

།དགོས་འདོད་འབྱུང་བས་ན་རིན་པོ་ཆེའོ། །འདོད་ཆགས་ལ་སོགས་པའི་ཉེས་པས་མ་གོས་པས་ན་པདྨའོ། ། ཕྲིན་ལས་སྣ་ཚོགས་མཛད་པས་ན་ ¡Ã ལས་སམ་ ( ¡¶ ལུ ¡· ལམ་ ) སྣ་ཚོགས་སོ། །དེ་ལྟར་དེ་དག་གི་བརྡར་ཕྱག་མཚན་ལྔར་སྤྲུལ་ལ། དེ་དག་ལས་བྱུང་ཞིང་དེ་དག་དང་འབྲེལ་པས་རིགས་སོ། །དེའི་ཕྱིར་རིགས་རྣམས་དེ་བཞིན་ཉིད་དུ་འདུས་པས་རིགས་རྣམས་ལ་དབུ་རྒྱན་དེ་བཞིན་གཤེགས་པའོ། །དེ་བཞིན་གཤེགས་པའང་དེ་རྣམས་ཉིད་ཡིན་པས་དེ་བཞིན་གཤེགས་པའི་དབུ་རྒྱན་རྡོ་རྗེ་ལ་སོགས་པའོ། །དེས་ན་སྒྲུབ་པའི་ཐབས་དཀྱིལ་འཁོར་སྣ་ཚོགས་གསུངས་ཀྱང་རིགས་ནི་རྣམ་པ་ལྔ་རུ་གསུངས་ཏེ། དེར་འདུས་ཞེས་བྱ་བའི་དོན་ཏོ།། །།དེ་ལྟར་སྤྱིའི་རྣམ་པར་བཞག་པ་བསྟན་ནས། ད་ནི་སོ་སོའི་སྒྲུབ་པའི་ཐབས་རྒྱས་པར་འཆད་དོ། །འདི་ལ་གཉིས་ཏེ། རྡོ་རྗེ་སྙིང་པོས་ཞེས་བྱ་བ་ནས། བསྐྱབ་ཏུ་གསོལ་ཞེས་བྱ་བའི་བར་གྱིས་ནི་ཞུས་པ་བསྟན་ཏོ། །བཅོམ་ལྡན་འདས་ཀྱི་བཀའ་སྩལ་པ། ཞེས་བྱ་བ་ལ་སོགས་པས་དེའི་ལན་བསྟན་ཏོ། །དེ་ལ་སྤྱིར་རབ་ཏུ་བྱེད་པ་དྲུག་གི་སྒོ་ནས་ལྷའི་རྣལ་འབྱོར་ཉི་ཤུ་རྩ་གསུམ་སྟོན་ཏེ། དེ་ལ་རབ་ཏུ་བྱེད་པ་གསུམ་པ་འདིས་ནི་ཧེ་རུ་ཀ་གསུམ་བསྟན་ཏོ། །གཉིས་པ་དངོས་གྱི་སྟོད་ཀྱིས་ནི་ལས་རྒྱས་པའི་ལྷ་མོ་གསུམ་མོ། །དེའི་སྨད་ཀྱིས་ནི་རིག་པ་འཛིན་པ་སྒྲུབ་པའི་རྣལ་འབྱོར་བརྒྱད་དོ། །གསུམ་པའི་དང་པོས་ནི་ཕྱག་བཅུ་དྲུག་པའོ། །གསུམ་པའི་གཉིས་པས་ནི་ཡེ་ཤེས་ཀྱི་མཁའ་འགྲོ་མ་ལྷ་བཅུ་གསུམ་མོ། །གསུམ་པའི་གསུམ་པས་ནི་བདག་མེད་མ་ལྷ་མོ་བཅོ་ལྔའོ། །གསུམ་པ་དངོས་ཀྱི་སྟོད་ཀྱིས་ནི་བསྡུས་པའི་དཀྱིལ་འཁོར་བསྟན་ཏོ། །དེ་ཉིད་ལ་རྣམ་པར་སྣང་མཛད་ལ་སོགས་པ་གཙོ་བོ་འཕོ་བའི་སྒོ་ནས་དཀྱིལ་འཁོར་ལྔའོ། །གསུམ་པ་དངོས་ཀྱི་སྨད་ཀྱིས་ནི་དྲག་པོའི་གདན་ཅན་གྱི་ ¡Ã དཀྱིལ་འཁོར་ ( ¡¶ ལུ ¡· རྣལ་འབྱོར་ ) བསྟན་ཏོ། །དང་པོ་ཧེ་རུ་ཀ་གསུམ་ནི་ཐུན་མོང་གི་ཆོ་ག་དང༌།

ཕྱག་གཉིས་པ་ནི་ཧེ་བཛྲ་དང་ཆ་མཐུན་པས་བཤད་པའི་རྒྱུད། ཡེ་ཤེས་ཀྱི་ཚོགས་མི་གསལ་བ་གསལ། ཐུན་མོང་གི་གདན་ཁ་བསྐང་བས་བཤད་རྒྱུད། ཕྱག་བཞི་པ་གསལ་བར་བཤད། ཕྱག་དྲུག་པ་ཚུལ་མི་འདྲ་བས་བཤད་པའི་རྒྱུད་དོ། །དང་པོ་ལ་གསུམ་སྟེ། ཕྱག་གཉིས་པའི་སྐྱེད་ཆོག་ལ་བརྟེན་ཏེ་སྤྱིའི་ཆོ་ག་བསྟན་པ་དང༌། ཕྱག་བཞི་པའི་མི་འདྲ་བའི་ཚུལ་དང༌། ཕྱག་དྲུག་པའི་མི་འདྲ་བའི་ཚུལ་བསྟན་པའོ། །ཡང་ན་གཉིས་ཏེ། ཧེ་རུ་ཀ་གསུམ་བསྐྱེད་པ་ཐུན་མོང་གི་ཆོ་ག་དང༌། སོ་སོའི་མི་འདྲ་བའི་ཚུལ་བསྟན་པའོ། ། ¡Ã དེ་ལ་གཞུང་རིམ་བཞིན་ངོས་བཟུང་ན་ ( ¡¶ ལུ ¡· དང་པོ་ལ་ ) དོན་བཅུས་ཤེས་པར་བྱ་སྟེ། ཚད་མེད་པ་བཞི་བསྒོམ་པ་དང༌། ཡན་ལག་བཞིའི་སྒོ་ནས་མངོན་པར་རྟོགས་པ་མཐའ་དག་བསྡུས་ཏེ་བསྟན་པ་དང༌། སྲུང་བའི་འཁོར་ལོ་གདན་བསྒོམ་པ་དགོས་པ་དང་བཅས་པ་བསྟན་པ་དང༌། བདག་བྱིན་གྱིས་བརླབ་པ་བསྟན་པ་དང༌། རྡོ་རྗེའི་ཆོ་ག་ཡན་ལག་གསུམ་ལ་སྐྱེད་པའི་ཚུལ་བསྟན་པའམ། ཡང་ན་མངོན་པར་བྱང་ཆུབ་པ་ལྔས་སྐྱེད་པའི་དབང་དུ་བྱས་ན། མངོན་བྱང་གསུམ་པ་དང༌། བཞི་པ་དང་ལྔ་པ་བསྟན་པ་དང༌། བསོད་ནམས་ཀྱི་ཚོགས་བསགས་པའི་མཆོད་པ་བསྟན་པ་དང༌། ཡེ་ཤེས་ཀྱི་ཚོགས་བསགས་པ་དང༌། མངོན་པར་བྱང་ཆུབ་པ་ལྔས་སྐྱེད་པ་སྟེ། མངོན་བྱང་དང་པོ་གསུམ་དང༌། ཕྱག་གཉིས་པའི་དབང་དུ་བྱས་པའི་འཁོར་གྱི་ལྷ་མོ་དབྱུང་བ་དང༌། གདན་ཐུན་མོང་བ་བསྟན་ཏེ་དེ་ལྟར་བཅུའོ། །དེ་དག་ཀྱང་ ¡Ã ཉམས་སུ་བླང་ན་གསུམ་སྟེ། ( ¡¶ ལུ ¡· - ཉམས་སུ་བླང་ན་གསུམ་སྟེ། ) དང་པོ་ཚད་མེད་པ་བཞི་དང་ ༑ སྟོང་པ་ཉིད་བསྒོམ་པ་སྟེ། ཚིག་ཙམ་ལས་བསྐྱེད་པའི་ཡན་ལག་བཞི་ནི་བསྡུས་པའོ། །དེའི་སྟེང་དུ་སྲུང་འཁོར་བསྣན་ ( ¡¶ ལུ ¡· བསྟན་ ) ཏེ་ཆོ་ག་གསུམ་ལས་སྐྱེད་པའི་ཡན་ལག་བཞི་ནི་འབྲིང་གི་དབང་དུ་བྱས་པའོ། །རྒྱས་པའི་དབང་དུ་བྱས་ན་བླ་མའི་མན་ངག་གིས་འཁྲུགས་བསྡེབས་ ¡Ã སམ་མ་བསྡེབས་ཀྱང་རུང་སྟེ། ( ¡¶ ལུ ¡· ཏེ་བརྗོད་པར་བྱའོ།

། ) དེ་ལ་དང་པོ་ལྡང་བའི་རྣལ་འབྱོར་གྱིས་སམ་སྐད་ཅིག་མའི་སྒོ་ནས་བདག་ཉིད་ལྷར་བསྐྱེད་དེ་སེམས་བྱིན་གྱིས་བརླབ་པའི་ཕྱིར་རང་གི་སྙིང་གར་ཞེས་ཚིགས་བཅད་གཅིག་སྦྱར་རོ། །དེ་ནས་ཚོགས་ཀྱི་ཞིང་སྤྱན་དྲངས་ཏེ་མཆོད་པ་ནི ༑ ནམ་མཁར་རྗེ་བཙུན་ ( ¡¶ ལུ ¡· + བལྟས་ནས་ནི། ། ) ཞེས་རྐང་པ་བཅུ་བཞིའོ། །དེའི་རྗེས་ལ་སྡིག་པ་བཤགས་པ་དང༌། བསོད་ནམས་ལ་ཡི་རང་བ་དང༌། ཡོངས་སུ་བསྔོ་བ་དང༌། སྐྱབས་སུ་འགྲོ་བ་དང༌། །སེམས་བསྐྱེད་པ་ཁ་བསྐང་བའོ། །དེ་ནས་ཚད་མེད་པ་བཞི་བསྒོམ་པ་ནི། དང་པོར་བྱམས་པ་ཞེས་ཤློ་ཀ་གཅིག་གོ །དེ་ནས་ཡེ་ཤེས་ཀྱི་ཚོགས་ནི། དེའི་གནས་ལ་ཞེས་རྐང་པ་གཉིས་སོ། །དེ་ལྟར་ཚོགས་བསགས་ནས་དངོས་གཞི་ལ་ཡན་ལག་བཞིར་བསྡུ་བའམ། ཡང་ན་སྟོང་པ་དང་སྲུང་བ་ལ་ཡན་ལག་བཞིར་བསྡུ་བ་ནི་ཡང་ནི་ཞེས་པ་ཤློ་ཀ་གཅིག་གོ །སྲུང་བའི་འཁོར་ལོ་ནི་རེ་ཕས་ཞེས་པ་ཚིགས་བཅད་གཅིག་གོ །དེར་ཐུན་མོང་གི་གདན་ཉི་མ་བསྒོམ་པ་ནི་ནམ་མཁའི་ཁམས་ཞེས་རྐང་པ་གཉིས་སོ། །དེར་གདན་རོ་བསྒོམ་པ་དགོས་པ་དང་བཅས་པ་ནི། དང་པོར་རོ་ནི་ཞེས་པ་ཤློ་ཀ་གཅིག་གོ །དེ་ལྟར་ལྷར་བསྐྱེད་པ་ལ་བསྐྱེད་ལུགས་རྒྱས་བསྡུས་གསུམ་ལས། རྒྱས་པ་མངོན་པར་བྱང་ཆུབ་པ་ལྔ་ལས་བསྐྱེད་པ་ནི། ཨཱ་ལི་ཟླ་བ་ཤློ་ཀ་གཅིག་གིས་བསྟན་ཏོ། །མངོན་པར་བྱང་ཆུབ་པ་དེ་ཉིད་ཀྱི་འཕྲོ་བསྟན་པའམ། རྡོ་རྗེ་ཆོ་ག་ཡན་ལག་གསུམ་ལས་བསྐྱེད་པའི་ཚུལ་བསྟན་པ་ནི། ཁ་དོག་ནག་པོ་འཇིགས་པ་པོ། །ཞེས་རྐང་པ་བཅུས་བསྟན་ཏོ། །བསྡུས་པ་སྙིང་པོ་ཚིག་ཙམ་ལས་བསྐྱེད་པ་ནི་སོ་སོའི་ཆོ་གའི་སྐབས་སུ་ཤེས་པར་ནུས་སོ། །དེ་ལྟར་ན་གཙོ་བོ་བསྐྱེད་ནས་འཁོར་བསྐྱེད་པ་ནི་ནམ་མཁའི་དཀྱིལ་འཁོར་ཞེས་བྱ་བ་ཤློ་ཀ་གཅིག་སྟེ། འདི་ནི་ཕྱག་གཉིས་པའི་དབང་དུ་བྱས་པར་བཞེད་དོ། །སློབ་དཔོན་ཁ་ཅིག་མངོན་པར་བྱང་ཆུབ་པ་བཞི་པར་འཆད་པ་དག་ཀྱང་ཡོད་དོ། །ཐུན་མོང་གི་ཆོ་གའོ། །སོ་སོའི་ཆོ་ག་ལ་གསུམ་སྟེ། ཕྱག་གཉིས་པ་དང་ཕྱག་བཞི་པ་དང༌།

ཕྱག་དྲུག་པའི་ཆོ་གའོ། །དང་པོ་ནི་ཧཱུྃ་སྐྱེས་ཞེས་བྱ་བ་ལ་སོགས་པ་སྟེ། དེ་ལྟར་ཚོགས་གཉིས་བསགས་པ་དང༌། སྲུང་བའི་འཁོར་ལོ་དང་གདན་བསྒོམ་པ་སྔོན་དུ་སོང་ནས། མངོན་པར་བྱང་ཆུབ་པ་ལྔའམ། རྡོ་རྗེ་ཆོ་ག་ཡན་ལག་གསུམ་མམ། ཧཱུྃ་སྐྱེས་ཏེ་སྙིང་པོ་ཚིག་ཙམ་ལས་བསྐྱེད་པའི་བཅོམ་ལྡན་འདས་ཉིད་ཇི་ལྟ་བུ་ཞེ་ན། སྔོ་དང་ཉི་མ་ལྟར་ཞེས་བྱ་བ་ལ་སོགས་པ་རྐང་པ་བཅུས་སྐུ་མདོག་ལ་སོགས་པའི་ཚུལ་བསྟན་ཏོ། །དེ་ལྟར་གཙོ་བོ་བསྐྱེད་ནས་འཁོར་གྱི་ལྷ་མོ་བསྐྱེད་པ་ནི་སྙིང་གའི་ས་བོན་ལས་དབྱུང་བ་སྟེ། ནམ་མཁའི་ཞེས་ཚིགས་བཅད་གཅིག་དང༌། རྣལ་འབྱོར་མ་བརྒྱད་ཡོངས་བསྐོར་ནས། །ཞེས་བྱའོ། །བཞུགས་གནས་ཀྱི་ཁྱད་པར་ནི། དུར་ཁྲོད་དུ་ནི་མགོན་པོ་རོལ། །ཞེས་བྱའོ། །དེ་ལྟར་བསྙེན་པའོ། །ཉེར་སྒྲུབ་དང་སྒྲུབ་ཆེན་གྱི་ཆོ་ག་མཐའ་དག་རྫོགས་པར་བྱེད་པའི་ཡན་ལག་དང་བཅས་པ་ནི། སྤྱིའི་རྣམ་གཞག་ཏུ་བསྟན་པ་བཞིན་བྱའོ། །བཅོམ་ལྡན་འདས་དེའི་རང་བཞིན་ཇི་ལྟ་བུ་ཞེ་ན། རྣལ་འབྱོར་བདུད་རྩི་ཞེས་བྱ་བ་ལ་སོགས་པའོ། །ཕྱག་བཞི་པའི་མི་འདྲ་བའི་ཁྱད་པར་བསྟན་པའི་ཕྱིར། ཁྲོ་བོའི་གཟུགས་ནི་ཞེས་བྱ་བ་ལ་སོགས་པ་སྨོས་ཏེ། སྐུ་མདོག་དང་ཕྱག་མཚན་ལ་སོགས་པ་ཙམ་མི་འདྲ་བས་ལོགས་སུ་སྨོས་ཀྱྀ་གཞན་ཐམས་ཅད་སྔར་དང་འདྲའོ། །འོན་ཀྱང་འདིའི་འཁོར་གྱི་ལྷ་མོ་ནི་མངལ་སྐྱེས་སུ་བྱའོ། །ཞེས་བླ་མའི་མན་ངག་གོ། ཧཱུྃ་གི་ས་བོན་ལས་བྱུང་བ། །ཞེས་སྙིང་པོ་ཙམ་ལས་སྐྱེད་པ་སྨོས་ཀྱང་བསྐྱེད་ལུགས་གསུམ་སྔ་མ་དང་འདྲའོ། །འདིའང་ཡན་ལག་བཞིས་ཡོངས་སུ་རྫོགས་པར་བྱེད་ དོ

༑ ༑ ཕྱག་དྲུག་པའི་མི་འདྲ་བའི་ཁྱད་པར་བསྟན་པར་བྱ་བའི་ཕྱིར་དང་པོར་ཞེས་བྱ་བ་ལ་སོགས་པ་སྨོས་ཏེ། འདི་ལ་དྲུག །སྔ་མ་དང་འགྲེ་ཞིང་ལྷའི་ས་བོན་བསྟན་པ་དང༌། གཙོ་བོ་བསྐྱེད་པ་དང༌། འཁོར་གྱི་ལྷ་མོ་དབྱུང་བ་དང༌། ལྷ་མོའི་སྔགས་དང་ ༑ གསང་བའི་མཆོད་པ་དང༌། བཟླས་པ་ ( ¡¶ ལུ ¡· + ཡུལ་ ) དང༌། ནང་གི་རྣལ་འབྱོར་མའི་མིང་དང་གྲངས་སོ། །དང་པོ་ནི་དང་པོར་སྟོང་པ་བསྒོམ་སྟེ། སྟོང་པ་ལ་སོགས་པ་བསྒོམ་པ་སྟེ། གོང་དུ་བརྗོད་པ་བཞིན་སྲུང་བའི་འཁོར་ལོའི་བར་སྔར་བསྟན་པ་བཞིན་ནོ། །དེར་ཆོས་ཀྱི་འབྱུང་གནས་བསྒོམ་སྟེ། འོག་ནས་བྷ་གའི་ནང་དུ་སྒྲུབ་པ་པོས་ཞེས་འབྱུང་བའོ། །དེར་ཡང་བྷྲུྃ་ཙམ་ལས་གཞལ་ཡས་ཁང་པ་བསྒོམ་པ་ཡིན་ཏེ། འོག་ནས་སྒོ་ཡི་སྐྱོང་བ་ཡང་དག་བྲི། །ཞེས་འབྱུང་བའི་ཕྱིར་ རོ ༑ ༑ དེར་གདན་རྣམས་བསྒོམ་སྟེ་དེར་ཧཱུྃ་བསྒོམ་ཞེས་འབྱུང་བའང་བསྐྱེད་ལུགས་གསུམ་སྔ་མ་བཞིན་ནོ། །གཉིས་པ་དེ་ལྟར་བསྐྱེད་པའི་གཙོ་བོ་ཉིད་ཇི་ལྟ་བུ་ཞེ་ན། དེ་བཞིན་ཞལ་གསུམ་ཕྱག་དྲུག་པར། །ཞེས་བྱ་བ་ནས་ཕྱག་རྒྱ་བསྒོམ་པར་བྱ་ཞེས་བྱ་བའི་བར་གྱིས་བསྟན་ཏོ། །གསུམ་པ་དེར་འཁོར་གྱི་ལྷ་མོ་དབྱུང་བ་ནི་ཡང་མངལ་སྐྱེས་ཀྱི་ཚུལ་གྱིས་དབྱུང་བ་སྟེ། ཐོད་པའི་སྟན་ལ་གནས་པར་ནི། །ཞེས་བྱ་བ་ནས། སྒོ་ཡི་སྐྱོང་བ་ཡང་དག་བྲི། །ཞེས་བྱ་བའི་བར་དང༌། མཆོད་པ་བཞིའི་ཞེས་ཤློ་ཀ་གཅིག་སྟེ་འདི་རྣམས་ཀྱིས་ས་བོན་བརྟག་པ་བདུན་པ་དང་བརྒྱད་པར་གསལ་ལོ། །འདིའི་ཡན་ལག་རྣམས་ཀྱང་སྔ་མ་བཞིན་དུ་བལྟ་བར་བྱའོ། །བཞི་པ་སྔགས་ཀྱི་བཟླས་པ་ནི་བྷ་གའི་ཞེས་བྱ་བ་ལ་སོགས་པ་སྟེ། ཡི་གེ་གསུམ་གྱི་དབུས་སུ་རང་གི་ས་བོན་སྤེལ་བ་དང༌། མཐར་སྭཱ་ཧཱ་ཞེས་སྦྱར་བར་བྱ་ཞེས་བྱ་བའི་དོན་ ཏོ ༑ ༑ བཟླས་པའི་སྔོན་དུ་གསང་བའི་མཆོད་པ་བྱ་བའམ། ཡང་ན་རྫོགས་པའི་རིམ་པ་ཉིད་བསྟན་པ་ནི་བྷ་ག་ཉིད་དུ་སྒྲུབ་པ་པོས་ཞེས་བྱ་བ་ལ་སོགས་པའོ། །བདུན་ ( ¡¶ ལུ ¡· དྲུག་ ) པ་ནང་གི་འཕར་མའི་རྣལ་འབྱོར་མའི་མིང་དང་གྲངས་བསྟན་པ་ནི་རྡོ་རྗེ་དྲག་མོ་ཞེས་བྱ་བ་ལ་སོགས་པའོ།

།དེ་ལྟར་ཧེ་རུ་ཀ་གསུམ་པོ་འདིའང་དངོས་གཞིའི་རྣལ་འབྱོར་བྱས་ལ། རྫོགས་བྱེད་བཟླས་པ་ནི་བརྒྱད་པ་ལས་འབྱུང་ལ། དག་པ་དྲན་པ་ནི་ལྔ་པ་ལས་འབྱུང་ལ། གཞན་རྣམས་ཀྱང་སྐབས་ཇི་ལྟ་བ་བཞིན་སྦྱར་བར་བྱའོ། །གཉིས་པའི་གསུམ་པ་བཤད་པའོ།། །།ལས་རྒྱས་པའི་ལྷ་མོ་གསུམ་གྱི་སྒྲུབ་པའི་ཐབས་བསྟན་པར་བྱ་བའི་ཕྱིར་འཁོར་ལོ་ཞེས་བྱ་བ་ལ་སོགས་པ་གསུངས་ཏེ། རབ་ཏུ་བྱེད་པ་འདིའི་བརྗོད་པར་བྱ་བ་ལ་སོགས་པ་གསུམ་ནི་སྔར་བསྟན་ཏོ། །རྒྱུད་སྡེ་གཞན་གང་གི་བཤད་པའི་རྒྱུད་ཡིན་ཞེ་ན། དཔལ་རྡོ་རྗེ་གདན་བཞིའི་སྦྱོར་བའི་གདན་གྱི་རབ་ཏུ་བྱེད་པ་གཉིས་པར་སྒྲོལ་མ་དང༌། ཕ་རོལ་ཕྱིན་པའི་ལྷའི་རྣལ་འབྱོར་དང་བཟླས་པ་ནི་ཆ་མཐུན་པ་ངེས་པ་བསྐྱེད་པས་བཤད་པའི་རྒྱུད་དོ། །ཡང་ཕ་རོལ་ཏུ་ཕྱིན་མ་ནི་གུར་གྱི་ལེའུ་བརྒྱད་པར་ ( ¡¶ ལུ ¡· + ལྷ་ ) ཆ་མཐུན། སྔགས་ཚུལ་མི་འདྲ་བས་བཤད་པའི་རྒྱུད། འཁོར་ལོ་ལ་བརྟེན་ཏེ་བསྒྲུབ་པ་ཁ་བསྐང༌། སྒྲོལ་མའི་རྣལ་འབྱོར་མདོར་བསྡུས་ཏེ་བཤད་པའི་རྒྱུད་དོ། །ཀུ་རུ་ཀུལླེ་བརྟག་པ་གཉིས་པའི་ལེའུ་བཅུ་གཅིག་པར་མི་གསལ་བ་གསལ་བའི་བཤད་པའི་རྒྱུད་དོ། །དེ་ལྟར་རྒྱུད་གསུམ་པོ་དེར་ལྷའི་རྣལ་འབྱོར་མ་ཚང་བ་རྣམས་ཁ་བསྐང་སྟེ་བཤད་པའི་རྒྱུད་དོ། །གཞུང་གི་དོན་ལས་དང་པོ་རྐང་པ་གཉིས་ནི་བཤད་པར་དམ་བཅའ་བའོ། །དོན་དངོས་ལ་གསུམ་ལས། དང་པོ་སྒྲོལ་མའི་རྣལ་འབྱོར་ལ་བཞི་སྟེ། ལས་གང་ཞིག་འགྲུབ་པ་དང༌། འཁོར་ལོ་ཇི་ལྟར་འདྲི་ཞིང༌། བཟླས་པའི་སྔགས་དང་བཅས་ཏེ་བཟླས་པ་དང༌། འཁོར་ལོའི་རབ་ཏུ་གནས་པ་དང༌། བདག་གི་རྣལ་འབྱོར་བསྟན་པའོ། །དང་པོ་ནི་ཞི་དང་ཞེས་བྱ་བ་རྐང་པ་གཉིས་སོ། །གཉིས་པ་ནི་རེའུ་མིག་དགུ་ཞེས་ཚིགས་བཅད་གཉིས་པ་དང་ ༑ སྔགས་ཏེ་མུ་ཁྱུད་ལ་ཨཱ་ལི་ཀཱ་ལི་བྲི་ཞིང་རྩིབས་བརྒྱད་ཡི་གེ་བརྒྱད་བཀོད་དེ ༑ དབུས་སུ་ཨཾ་དང་དང་ཧཱའི་བར་དུ་མིང་དང་ལས་ཀྱི་ཤམ་བུ་སྤེལ་བ་དགོད་པའོ ༑ ༑ བྲི་བའི་གཞི་ལ་སོགས་པ་བརྟག་པ་བདུན་པར་འཆད་པར་འགྱུར་རོ།

། གསུམ་པ་རབ་གནས་ནི། མཉམ་ཉིད་ཅེས་བྱ་བ་ལ་སོགས་པ་སྟེ། སྟོང་པའི་ངང་ལས་ས་བོན་ལས་བསྐྱེད་ལ་ཡེ་ཤེས་པ་བཅུག་སྟེ། རྟེན་འབྲེལ་གྱིས་རབ་ཏུ་གནས་པ་བྱས་ལ་མཆོད་པ་བྱའོ། །ཞེས་བླ་མའི་གསུང་ངོ༌། །དེ་ནས་སྒྲུབ་པའི་ཚུལ་ཡང་བདུན་པ་ལས་འཆད་དོ། །བཞི་པ་ལྷའི་རྣལ་འབྱོར་ནི། སེམས་ཅན་དངོས་པོ་མེད་ན་ནི། །ཞེས་བྱ་བ་ལ་སོགས་པ་སྟེ། འདིར་ཚོགས་ཀྱི་ཞིང་སྤྱན་དྲངས་ལ་མེ་ཏོག་ལ་སོགས་པས་ཡང་དག་པར་མཆོད་དེ། གུར་གྱི་ཚིགས་སུ་བཅད་པ་ལ་བརྗོད་ནས། ཚད་མེད་པ་བཞི་བསྒོམས་ནས་སེམས་ཅན་དངོས་པོ་མེད་པརབསྒོམ་སྟེ་ཡེ་ཤེས་ཀྱི་ཚོགས་སོ། །དེ་ནས་སྲུང་བའི་འཁོར་ལོའི་བསྒོམས་ཀྱང་རུང་བ་མ་བསྒོམས་ཀྱང་རུང་སྟེ། དེར་པདྨ་དང་ཟླ་བའི་གདན་བསྒོམས་ལ། རྡོ་རྗེ་ཆོ་ག་གསུམ་མམ་སྙིང་པོ་ཚིག་ཙམ་ལས་བདག་བསྐྱེད་པ་ནི་བསྙེན་པའོ། །ཡེ་ཤེས་པ་གཞུག་པ་ནི་སྒྲུབ་ པའོ ༑ ༑ སྐྱེ་མཆེད་བྱིན་གྱིས་བརླབ་པ་ནི། ཨོཾ་ཏཱ་རེ་ཞེས་བྱ་བ་ལ་སོགས་པ་སྟེ་ཉེ་བར་སྒྲུབ་པའོ། དབང་བསྐུར་ཏེ་དོན་ཡོད་གྲུབ་པས་དབུར་བརྒྱན་པ་ནི་སྒྲུབ་པ་ཆེན་པོ་སྟེ། སྔགས་ཀྱི་རྒྱལ་པོས་བསྐུལ་ཞེས་པ་ནི་དེའི་རྗེས་ལ་ཐུགས་ཀར་སྔགས་བཀོད་དེ་སྔགས་ཀྱི་བཟླས་པ་བྱ་སྟཻ་བསྒྲུབ་ཅེས་བྱ་བའི་དོན་ཏོ། །དེའང་གྲངས་ཀྱི་བསྙེན་པ་འབུམ་ཕྲག་བཅུ་ནི་ཚད་ཡིན་ལ། ད་ལྟ་ནི་དུས་ངན་པས་བརྒྱད་འགྱུར་དུ་བཟླས་པར་བྱ་ཞེས་པ་ནི་མན་ངག་གོ །དེ་ནས་གང་འདོད་པའི་ལས་ཀྱི་ཤམ་བུ་བཏགས་ཏེ་བཟླས་པ་ཙམ་ ( ¡¶ ལུ ¡· + བསྙེན་པ་འབུམ་འགྱུར་ ) གྱིས་འགྲུབ་པར་འགྱུར་ཞེས་བྱ་བའོ། །ཀུ་རུ་ཀུལླིའི་སྒྲུབ་ཐབས་ལ་བདུན་ཏེ། ཨོཾ་ཞེས་བྱ་བ་ལ་སོགས་པ་ནི་སྔགས་སོ། །དགྲ་དང་ཞེས་བྱ་བ་ལ་སོགས་པས་ལས་གང་ཞིག་འགྲུབ་པ་བསྟན་ ཏོ ༑ ༑ སྲུང་བ་བྲིས་ནས་ཞེས་བྱ་བ་ལ་སོགས་པས་ནི་སྲུང་བའི་འཁོར་ལོ་སྟོན་ཏེ། སྒྲོལ་མའི་སྐབས་སུ་ཇི་ལྟར་བཤད་པ་ལྟ་བུ་སྟེ། འདིར་ཁྱད་པར་ནི་རྩིབས་དྲུག་པར་བྱས་ཏེ། སྔགས་བརྒྱད་ལས་མེད་པའི་ཕྱིར་རོ།

།འབར་བའི་འོད་ཟེར་ལྟ་བུའི་ཞེས་བྱ་བ་ལ་སོགས་པས་ནི་ལྷའི་རྣལ་འབྱོར་སྟོན་ཏེ། སྔར་སྒྲོལ་མའི་སྐབས་སུ་བཤད་པའི་ཆོ་གས་སྲུང་བའི་འཁོར་ལོ་ཡན་ཆད་བྱས་ལ། དེར་པདྨ་དང་ཉི་མའི་དཀྱིལ་འཁོར་གྱི་གདན་བསམ་སྟེ། དེར་ཧྲཱིཿཉིད་ནི་ཞེས་བྱ་བས་སྙིང་པོ་ཚིག་ཙམ་ལས་བསྐྱེད་པའམ། ཡང་དེ་ལས་ཨུཏྤ་ལ་ཧྲཱིཿས་མཚན་པ་སྟེ། ཆོ་ག་གསུམ་ལས་བསྐྱེད་པའོ། །འདི་ལའང་སྤྲོས་པའི་བྱེ་བྲག་གིས་ཡན་ལག་རྫོགས་པར་བྱས་ལ། སྙིང་གར་ཟླ་བ་ལ་གོང་གི་སྔགས་བཀོད་དེ་བཟླ་བར་བྱ་སྟེ། དེ་ལ་འབུམ་ཕྲག་བརྒྱད་ནི་བསྙཻན་པའི་ཚད་དེ་བརྒྱད་འགྱུར་རོ། །ལས་སྒྲུབ་པ་བསྟན་པའི་ཕྱིར་འདི་ནི་བསྒོམ་པ་ཞེས་བྱ་བ་ལ་སོགས་པ་སྟེ། བསྙེན་པ་ཡོངས་སུ་རྫོགས་པའི་རྣལ་འབྱོར་པ་རབ་ཀྱིས་བསམ་གཏན་ཙམ་གྱིས་འགྲུབ་ལ། འབྲིང་གིས་ལས་ཀྱི་ཤམ་བུ་དང་བཅས་པའི་གྲངས་འདི་རྣམས་ཀྱིས་འགྲུབ་ཅེས་བྱ་བ་སྟེ། འདིར་དབང་སྨོས་པ་ནི་གཙོ་བོའི་ལས་ཡིན་པས་བསྟན་གྱི། ལས་གཞན་མཐའ་དག་ཀྱང་ཤེས་པར་བྱའོ ༑ ༑ ཤེས་རབ་འཕེལ་བའི་ཕ་རོལ་ཏུ་ཕྱིན་མའི་སྒྲུབ་ཐབས་བཞི་ལས། དང་པོ་འཁོར་ལོའི་བྱ་བ་ནི་འཁོར་ལོ་ཞེས་ཤླཽ་ཀ་གཉིས་ཏེ། སྒྲོལ་མའི་སྐབས་སུ་བསྟན་པ་བཞིན་ནོ། །ཨོཾ་ཞེས་བྱ་བ་ལ་སོགས་པ་ནི་སྔགས་བསྟན་པའོ། །དངོས་པོའི་ངོ་བོས་བསྒོམ་པར་བྱ། །ཞེས་བྱ་བ་ལ་སོགས་པས་ནི་བདག་གི་རྣལ་འབྱོར་སྟོན་ཏེ། སྔར་བརྗོད་པའི་ཚུལ་གྱིས་ཚོགས་གཉིས་དང༌། སྲུང་བའི་འཁོར་ལོ་བྱས་ལ་པདྨ་དང་ཟླ་བའྀ་དཀྱིལ་འཁོར་གྱི་དབུས་སུ་པྲྃ་ལས་སམ་དེ་ལས་པདྨ་ལ་སྟེ། སྙིང་པོའམ་ཆོ་ག་གསུམ་ལས་བསྐྱེད་པར་བྱའོ། །འདི་ལའང་སྤྲོས་པའི་བྱེ་བྲག་གིས་ཡན་ལག་རྫོགས་པར་བྱ་སྟེ། དབུ་རྒྱན་ལ་ནི་སྣང་བ་མཐའ་ཡས་སོ། །དེ་ནས་ཐུགས་ཀར་སྔགས་ཀྱི་ཕྲེང་བ་བཀོད་དེ་བཟླ་བར་བྱ་ཞེས་བྱ་བའི་དོན་ཏོ། །འདིའང་འབུམ་ཕྲག་བཅུ་ལས་བརྒྱད་འགྱུར་ནི་གྲངས་ཀྱི་བསྙེན་པའོ། །དེ་ལྟར་བསྒོམས་ན་འདིས་ལས་ཅི་འགྲུབ་པ་དེ་བསྟན་པའི་ཕྱིར་ཤེས་རབ་འདབ་མ་ཞེས་བྱ་བ་ལ་སོགས་པ་སྟེ།

འདིས་ཤེས་རབ་འཕེལ་བ་ཁོ་ན་འགྲུབ་བོ། །རིག་པ་འཛིན་པ་བསྒྲུབ་པའི་རྣལ་འབྱོར་བསྟན་པའི་ཕྱིར། ཟླ་བའི་དཀྱིལ་འཁོར་ཞེས་བྱ་བ་ལ་སོགས་པ་གསུངས་སོ ༑ ༑ འདི་དག་གི་བརྗོད་བྱའི་དོན་དང་རྗོད་བྱེད་ཀྱི་སྒྲ་ནི་བསྟན་ཟིན་ཏོ། མངོན་པར་རྟོགས་པ་ནི་བསྡུས་པའི་དཀྱིལ་འཁོར་དུ་གཙོ་བོ་འཕོ་བའི་དབང་དུ་བྱས་ན་མཆོག་སྒྲུབ་པར་འགྱུར་ལ། འདིར་སྐབས་སུ་བབ་པ་ནི་གང་ལ་མེ་ཏོག་ཕོག་པའི་ལྷ་ཞིག་གི་བཟླས་བསྒོམ་གྱི་སྒོ་ནས་དེ་ཉིད་སྒྲུབ་པར་བྱེད་པས་ན། རིག་པ་འཛིན་པའི་བསྒྲུབ་པ་ཞེས་བྱ་སྟེ། དངོས་གྲུབ་མཐའ་དག་གི་ཐབས་སུ་འགྱུར་རོ། །འདི་རྒྱུད་སྡེ་གང་གི་བཤད་པའི་རྒྱུད་ཡིན་ན། དཔལ་གསང་བ་འདུས་པའི་ལེའུ་བཅུ་གཅིག་པ་དང༌། བཅུ་བདུན་པར་རིག་པ་འཛིན་པའི་དངོས་གྲུབ་གསུངས་པ་ལ། ལྷའི་ཞལ་ཕྱག་ལ་སོགས་པ་ཚུལ་མི་འདྲ་བས་བཤད་པའི་རྒྱུད། ཆོ་ག་མདོར་བསྡུས་པས་བཤད་པའི་རྒྱུད་དོ། །ཡང་རྣམ་སྣང་སྒྱུ་འཕྲུལ་དྲ་བའི་ལེའུ་བཞི་པར་ཚུལ་མི་འདྲ་བས་བཤད་པའི་རྒྱུད་ཡིན་ཞིང༌། དཔལ་རྡོ་རྗེ་མཁའ་འགྲོའི་ལེའུ་དང་པོ་དང་བཅུ་གཉིས་པར་ལྷའི་སྐུ་མདོག་ལ་སོགས་པ་མི་གསལ་བ་གསལ་བར་བྱེད་པས་བཤད་པའི་རྒྱུད་ཡིན་ནོ། འདི་དག་གི་སྐྱེད་ཆོག་ནི་སྔར་སྒྲོལ་མའི་སྐབས་སུ་བརྗོད་པ་ལྟར་ཚོགས་གཉིས་བསགས་པ་དང་སྲུང་བའི་འཁོར་ལོའི་བར་དུ་བྱས་ལ། གདན་པདྨ་དང་ཟླ་བའི་སྟེང་དུ་ཁྱད་པར་གྱི་གདན་ཐོད་པ་བསྒོམས་ལ། དེའི་སྟེང་དུ་སྙིང་པོ་ཚིག་ཙམ་མམ་རྡོ་རྗེ་ཆོ་ག་ཡན་ལག་གསུམ་མམ་བཞིས་བསྐྱེད་ལ་སྤྲོས་པའི་བྱེ་བྲག་གིས་ཡན་ལག་རྫོགས་པར་བྱ་སྟེ། བརྟག་པ་བརྒྱད་པ་ནས་འབྱུང་བའི་བཟླས་པ་བྱ་ཞིང༌། ལྷའི་རྣམ་པ་ཉིད་གསལ་གདབ་ཅིང་སེམས་བཟུང་བས་དེ་དང་འདྲ་བའི་དངོས་གྲུབ་རིག་པ་འཛིན་པར་འགྱུར་ཞེས་བྱ་བའི་དོན་ཡིན་ནོ། །ཚིག་གི་དོན་གོ་སླའོ། །བརྟག་པ་གཉིས་པའི་བཤད་པ་རྫོགས་སོ།། །།ཧེ་རུ་ཀ་ཕྱག་བཅུ་དྲུག་པའི་སྒྲུབ་ཐབས་བསྟན་པའི་ཕྱིར།

ཧེ་རུ་ཀ་དང་ཞེས་བྱ་བ་ལ་སོགས་པ་གསུངས་སོ། །འདིའི་བརྗོད་པར་བྱ་བའི་དོན་ནི་སྤྱི་ཡིན་ལ། རྗོད་བྱེད་ཀྱི་སྒྲ་ནི་གསུམ་ཀའོ། །མངོན་པར་རྟོགས་པ་ནི་མཆོག་སྒྲུབ་པའི་དཀྱིལ་འཁོར་རོ། །རྒྱུད་སྡེ་གཞན་དཔལ་བརྟག་པ་གཉིས་པའི་ཕྱི་མའི་ལེའུ་ལྔ་པར་ཚུལ་མི་འདྲ་བས་བཤད་པའི་རྒྱུད་ཡིན་ཞིང༌། མཉམ་སྦྱོར་གྱི་རྟོག་པ་ལྔ་པར་མི་བསྐྱོད་པ་དབུགས་དབྱུང་གི་དཀྱིལ་འཁོར་དུ་མི་གསལ་བ་གསལ་བར་བྱེད་པས་བཤད་པའི་རྒྱུད་ཡིན་ནོ། །གཞུང་གི་དོན་ལ་ཧེ་རུ་ཀ་དང་ཞེས་བྱ་བ་ལ་སོགས་པ་རྐང་པ་དྲུག་གིས་ནི་དགོས་པ་དང་ལྡན་པའི་ཆོ་ག་བཤད་པར་དམ་བཅའ་བ་སྟེ། ཁྲོ་ཆགས་ཀྱི་རྣམ་པས་ཞེ་སྡང་དང་འདོད་ཆགས་འདུལ་ཞེས་བྱ་བའི་དོན་ཏོ། །དོན་དངོས་ལ་གཉིས་ཏེ། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི། རྡོ་རྗེ་སེམས་དཔའ་གྱུར་ན་ཡང༌། །ཞེས་བྱ་བའི་རྒྱུའི་རྡོ་རྗེ་འཆང་དུ་བསྐྱེད་ནས་སོ། །རྡོ་རྗེ་ཅན་ཉིད་རྡོ་རྗེར་དབབ། །ཅེས་བྱ་བ་ནི་འཁོར་གྱི་ལྷ་མོ་ཕྱུང་སྟེ་ཞུ་བ་ལས་འབྲས་བུ་རྡོ་རྗེ་འཆང་དུ་བཞེངས་པའོ། །ཡང་ན་རྐང་པ་དང་པོས་ནི་དམ་ཚིག་པ་བསྐྱེད་པའོ ༑ ༑ ཕྱི་མས་ནི་ཡེ་ཤེས་པ་བཞུག་པ་བསྟན་ཏོ། །རྒྱས་པར་བཤད་པ་ལ་རྒྱུ་རྡོ་རྗེ་འཆང་བསྐྱེད་པ་ལ་སོགས་པ་དོན་བདུན་ལས་མ་གསུངས་ཀྱང༌། དང་པོར་ཚོགས་ཀྱི་ཞིང་སྤྱན་དྲང་པ་དང༌། ལྷ་མོ་བརྒྱད་ཀྱིས་མཆོད་པ་དང༌། སྡིག་པ་བཤགས་པ་ལ་སོགས་པ་རྒྱུན་བཤགས་དང༌། ཚད་མེད་པ་བཞི་བསྒོམ་པ་དང༌། སྲུང་པའི་འཁོར་ལོའི་བར་ནི་ཕྱག་གཉིས་པའི་སྐབས་སུ་བསྟན་པ་བཞིན་བྱས་ལ། ཡང་འོག་བདག་མེད་མའི་སྐབས་ནས་འབྱུང་བའི་འཁོར་ལོས་དང་ཞེས་བྱ་བ་ལ་སོགས་པས་བསྟན་པ་གཞིའི་ཡན་ལག་དང༌། རྒྱུའི་ཡན་ལག་དང༌། རྐྱེན་གྱི་ཡན་ལག་དང༌། གཞལ་ཡས་ཁང་གི་གནས་ཐབས་འཕར་མ་གཉིས་པའི་ཚུལ་གྱིས་བསྐྱེད་ལ། ཡང་དེར་གདན་བསྒོམ་པའི་བར་དུ་ཁ་བསྐང་ངོ༌། །གལ་ཏེ་གོང་དུ་མ་གསུངས་པས་འདིར་གཞལ་ཡས་ཁང་མི་བསྒོམ་པ་ཉིད་མ་ཡིན་ནམ་སྙམ་པ་ལ།

མ་ཡིན་ཏེ་འོག་ནས་སྒོ་མ་རྣམས་འབྱུང་བའི་ཕྱིར་རོ། །དེ་ནི་ཡན་ལག་དང་པོ་རྣམ་པར་སྣང་མཛད་ཀྱི་ཡན་ལག་གོ །དེ་ལྟར་གཞལ་ཡས་ཁང་གི་ནང་དུ་གདན་གྱི་དབུས་སུ་འབར་བའི་ཕྲེང་འཁྲུགས་དྲག་པོ་ཞེས་བྱ་བ་ལ་སོགས་པས་རྒྱུ་རྡོ་རྗེ་འཆང་གི་མངོན་པར་བྱང་ཆུབ་པ་མདོར་སྟོན་པར་བྱེད་དེ། འདིའི་མངོན་བྱང་རྒྱས་པའང་བདག་མེད་མའི་སྐབས་སུ་ཨཱ་ལི་ཀཱ་ལི་མཉམ་སྦྱོར་བ་ཞེས་བྱ་བ་ལ་སོགས་པས་འཆད་པར་འགྱུར་རོ། །དེའི་ཚིག་གི་དོན་ནི་ཟླ་བའི་དཀྱིལ་འཁོར་ཏེ་ཟླ་བ་གྲུ་གསུམ་པ་གཉིས་སོ ༑ ༑ དེ་ལ་ས་བོན་ཕྲེང་བ་དེ་ནས་དགོད་དེ་ཟླ་བ་འོག་མ་ལའང་ཨཱ་ལི་ཕྲག་གཉིས་གོང་མ་ལ་ཀཱ་ལི་བརྒྱད་བཅུའོ། །དེ་གཉིས་ཀྱི་སྟེང་དུ་རྡོ་རྗེ་དཀར་པོ་རྩེ་ལྔ་པ་བསམ་སྟེ། དེ་ལས་འོད་ཟེར་སྤྲོ་བ་ནི་འབར་བའི་ཕྲེང་འཁྲུགས་དྲག་པོ་ནི། །ཀུན་ཏུ་རྣམ་པར་སྤྲོ་བར་བྱ། །ཞེས་བྱའོ། །དེ་དག་གཅིག་ཏུ་འདྲེས་པ་ལས་རྡོ་རྗེ་སེམས་དཔར་གྱུར་ཅེས་གོང་དུ་བཤད་པ་སྦྱར་ཏེ། རྒྱུའི་རྡོ་རྗེ་འཆང་སྐུ་མདོག་དཀར་པོར་བསྐྱེད་པའོ། །དེ་ལྟར་རྒྱུའི་རྡོ་རྗེ་འཆང་བསྐྱེད་པའི་རྗེས་ལ། དེ་ནས་རྡོ་རྗེ་ཆགས་ཆེན་ལས། །ཞེས་འོད་དུ་ཞུ་བ་འབྱུང་སྟེ་འདིར་ཏིང་ངེ་འཛིན་གསུམ་གྱི་དབང་དུ་བྱས་ན་ཞུ་བ་ལ་རང་བཞིན་གྱི་གནས་ནས་ལྷ་མོ་བཞི་བྱོན་ནས་གླུས་བསྐུལ་ཏེ་འབྲས་བུ་རྡོ་རྗེ་འཛིན་པར་བཞེངས་པ་ནི་དང་པོ་སྦྱོར་བའི་ཏིང་ངེ་འཛིན་ཏོ། ། འཁོར་གྱི་ལྷ་མོ་དབྱུང་བ་ནི་དཀྱིལ་འཁོར་རྒྱལ་མཆོག་གོ །སྐུ་གསུང་ཐུགས་བྱིན་གྱི་བརླབ་པ་མན་ཆད་ནི་ལས་རྒྱལ་མཆོག་གོ །ཞལ་བརྒྱད་པ་ལ་ཞབས་བཞི་པ། ། ཞེས་པ་མན་ཆད་ཀྱིས་གཙོ་འཁོར་ཀུན་གྱི་སྐུ་མདོག་དང་ཕྱག་མཚན་གསལ་གདབ་པ་སྟེ། འདིའི་ལུགས་ལ་འཁྲུགས་མི་དགོས་སོ། །སློབ་དཔོན་མི་ཐུབ་ཟླ་བའི་བཞེད་པས་རྡོ་རྗེ་གུར་གྱི་རྗེས་སུ་འབྲངས་ཏེ། །དང་པོར་སྐྱེས་བུ་བསམ་དེ་ནས། ། རྣལ་འབྱོར་མ་ཡི་འཁོར་ལོ་སྤྲོ། །རྡོ་རྗེ་རྗེས་སུ་ཆགས་བྱེད་ལས།

།ཞུ་ལ་མཚམས་ཀྱི་ལྷ་མོས་བསྐུལ། །ཞེས་འབྱུང་ངོ༌། །དེ་བས་ན་རྒྱུ་རྡོ་རྗེ་འཆང་བསྐྱེད་ནས་མཁའ་གསང་བྱིན་གྱིས་བརླབས་ཏེ་སྙོམས་པར་ཞུགས་པ་ལས། སྒྱུ་མའི་བདེ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ་ཞལ་ནས་ཞུགས། ཐུགས་ཀར་འོད་དུ་ཞུ་སྟེ་བྱང་ཆུབ་སེམས་ཀྱི་ཐིག་ལེ་བྷ་གར་ཕབ་སྟེ། དེ་ལས་ས་བོན་བརྒྱད་དུ་གྱུར་པ་ནི་གྃ་ཙྃ་བྃ་གྷྃ་ཞེས་བྱ་བ་ལ་སོགས་པར་སྦྱར་ཏེ་ས་བོན་བཅུ་དྲུག་ཤེས་པར་བྱའོ། ། དེ་ལས་ལྷ་མོར་གྱུར་ཏེ་བྷ་ག་ནས་དབྱུང་བ་ནི་དེ་ལྟར་ཆོ་ག་སྣ་ཚོགས་ཀྱིས་ཞེས་བྱ་བ་ལ་སོགས་པར་སྦྱར་བར་བྱའོ། །དེའི་རྗེས་ལ་རྗེས་ཆགས་ཀྱི་མེ་དང་ཡིག་འབྲུ་ལྔ་སྣ་གཡོན་ནས་ཞུགས། བྷ་གར་ཕབ་པ་ལས། རྒྱུ་རྡོ་རྗེ་འཆང་འོད་དུ་ཞུ་བ་ནི། དེ་ནས་རྡོ་རྗེ་ཆགས་ཆེན་ལས། །ཞེས་སྦྱར་བར་བྱའོ། །འོད་དུ་ཞུ་བ་ལས་ལྷ་མོའི་གླུས་བསྐུལ་བ་ནི་སྣ་ཚོགས་ཞེས་བྱ་བ་ལ་སོགས་སྟེ། མཚམས་མ་བཞིས་བསྐུལ་བ་ནི་ཚད་མེད་པ་བཞིས་སེམས་ཅན་གྱི་དོན་ལ་བསྐུལ་བ་ཡིན་པའི་ཕྱིར་རོ། །ཚིག་གི་དོན་ནི་གོ་སླའོ། །རྗེས་ལས་འབྲས་བུ་རྡོ་རྗེ་འཆང་དུ་བཞེངས་པ་ནི་ཨོཾ་དང་ཧཱུྃ་གི་ཞེས་བྱ་བ་ཤློ་ཀ་གཅིག་དང་བདག་པོ་དགའ་མའི་ཞེས་བྱ་བ་ལ་སོགས་པ་སྟེ། སྙིང་པོ་ཚིག་ཙམ་ལས་བསྐྱེད་པ་བསྟན་ཏོ། ཁ་ཅིག་ན་རེ་ཆོ་ག་གསུམ་པར་བསྐྱེད་པར་ཁ་བསྐང་ངོ་ཞེས་ཀྱང་གསུང་ངོ༌། །བཞེངས་པའི་མཚན་ཉིད་ནི་ཞལ་བརྒྱད་ཅེས་བྱ་བ་ལ་སོགས་པ་སྟེ། སྒེག་ཅིང་དཔའ་བོ་ཞེས་བྱ་བ་ལ་སོགས་པ་ཉམས་དགུའི་དོན་ནི་འདི་ཡིན་ཏེ། བདག་མེད་མ་ཡིས་མགུལ་ནས་འཁྱུད། །ཅེས་པ་དང༌། གཡོན་དམར་བ་དང་གཅེར་བུ་ནི་སྒེག་པའི་ཉམས་སོ། །བདུད་བཞི་མཉམ་པར་མནན་པ་དང་སྟག་གི་ཤམ་ཐབས་ནི་དཔའ་བའི་ཉམས་སོ། །སྣ་ཚོགས་རྡོ་རྗེས་སྤྱི་བོར་མཚན་པ་དང་ཐོད་པ་ལྔའི་དབུ་རྒྱན་དང༌། ཕྱག་ན་ཐོད་པ་བསྣམས་པ་དང་ཐོད་པའི་དོ་ཤལ་ནི་མི་སྡུག་པའི་ཉམས་སོ། །ཞལ་ནས་ཧཱུྃ་སྤྲོ་བ་དང་ཧ་ཧར་བཞད་པའི་ཉམས་སོ།

ཁ་དོག་ནག་པོ་དང་པོ་དང༌། ལྷག་མའི་ཞལ་བུང་བ་ལྟ་བུ་ནི་དྲག་ཤུལ་གྱི་ཉམས་སོ། །སྐྲ་སེར་པོ་གྱེན་དུ་བརྫེས་པ་དང་ཉི་མར་བཞུགས་པ་ནི་འཇིགས་སུ་རུང་བའི་ཉམས་སོ། །ཕྱག་མཚན་བཅུ་དྲུག་གིས་ནད་བརྒྱད་སེལ་ཞིང་དབང་ཕྱུག་བརྒྱད་སྟེར་བ་སྙིང་རྗེའི་ཉམས་སོ། །སྒེག་པ་ལ་སོགས་པ་འདོད་ཆགས་ཅན་ལྟ་བུར་འདུག་ལ་དྲག་ཤུལ་གྱིས་ཞེ་སྡང་ཅན་ལྟ་བུར་འདུག་པ་མི་འགལ་བ་ངོ་མཚར་བའི་ཉམས་སོ། །གཡས་པ་དཀར་བས་ཞི་བའི་ཉམས་ཏེ་གར་དགུ་ཡིན་ནོ། །ཞེས་བླ་མ་ཁ་ཅིག་གསུང་ངོ༌། །སློབ་དཔོན་རྗེ་བཙུན་ནི་སྒེག་ཅིང་དཔའ་བ་མི་སྡུག་པ་སྐུའི་ཉམས། དགོད་ཅིང་དྲག་ཤུལ་འཇིགས་རུང་གསུང་གི་ཉམས། སྙིང་རྗེ་རྔམ་དང་ཞི་བ་ཐུགས་ཀྱི་ཉམས། ཞེས་བྱ་བར་བཞེད་ལ། སློབ་དཔོན་ཁ་ཅིག་ནི་ཐམས་ཅད་བཞིན་གྱི་འགྱུར་ཚུལ་ཁོ་ན་ལ་བཞེད་པ་ཡིན་ནོ་ཞེས་གསུང་ངོ༌། །ཚིག་གི་དོན་ལྷག་མ་ནི་གོ་སླའོ། །དེ་ལྟར་དམ་ཚིག་སེམས་དཔའ་བསྐྱེད་ནས་ཡེ་ཤེས་པ་གཞུག་པ་དང་སྐྱེ་མཆེད་དྲུག་དང་སྐུ་གསུང་ཐུགས་བྱིན་གྱིས་བརླབ་པ་ཁ་བསྐངས་ཏེ། དེ་དག་ནི་རྗེས་ཆགས་རྡོ་རྗེ་སེམས་དཔའི་ཡན་ལག་གོ །དེ་ནས་དབང་བསྐུར་བ་མི་བསྐྱོད་པའི་ཡན་ལག་དང༌། མཆོད་པ་དོན་ཡོད་གྲུབ་པ་དང༌། བསྟོད་པ་རིན་ཆེན་འབྱུང་ལྡན་དང༌། བདུད་རྩི་མྱང་བ་འོད་དཔག་ཏུ་མེད་པའི་ཡན་ལག་གི་བར་དུ་ཁ་བསྐང་ངོ༌། །དེ་ནས་བརྟག་པ་བརྒྱད་པ་ལས་བྱུང་བའི་ཚུལ་གྱི་བཟླས་པ་བྱ། ལྔ་པའི་གཉིས་པ་ལས་བྱུང་བའི་ཚུལ་གྱིས་དག་པ་རྗེས་སུ་དྲན་པར་བྱ། རྫོགས་པའི་རིམ་པ་དང་གཏོར་མ་ལ་སོགས་པ་མཐའ་དག་འོག་ནས་འཆད་པར་འགྱུར་རོ། ། གསུམ་པ་ལས་རབ་ཏུ་བྱེད་པ་དང་པོའོ།། །།ཡེ་ཤེས་མཁའ་འགྲོའི་སྒྲུབ་ཐབས་ནི་ཞེས་བྱ་བ་ལ་སོགས་པས་ཡེ་ཤེས་ཀྱི་མཁའ་འགྲོ་མ་ལྷ་བཅུ་གསུམ་གྱི་སྒྲུབ་ཐབས་བསྟན་ཏོ། །གལ་ཏེ་གོང་དུ་ཧེ་རུ་ཀ་དང་བདག་མེད་མའི་སྐྱེད་ཆོག་དང་སྒྲུབ་པ་ཞེས་གསུངས་པས་འདིར་བདག་མེད་མའི་སྒྲུབ་ཐབས་འབྱུང་བར་རིགས་སོ་སྙམ་ན།

འགལ་བ་མེད་དེ། གོ་རིམ་ལ་མངོན་པར་ཞེན་པ་སྤང་པའི་ཕྱྀར་བཅོམ་ལྡན་འདས་ཀྱི་བཀའ་སྩལ་ཏོ། །འདིའི་བརྗོད་པར་བྱ་བ་ལ་སོགས་པ་གསུམ་ནི་སྔ་མ་བཞིན་ནོ། །རྒྱུད་སྡེ་གཞན་གང་གི་བཤད་པའི་རྒྱུད་ཡིན་ན་དཔལ་རྡོ་རྗེ་གདན་བཞིའི་གཞན་གྱི་རབ་ཏུ་བྱེད་པ་གསུམ་པར་མངོན་པར་རྟོགས་པ་ཕལ་ཆེར་ནི་ཆ་མཐུན་པས་བཤད་པའི་རྒྱུད་ཡིན་ལ། དམ་ཚིག་བསྟེན་པ་ལ་སོགས་པ་འགའ་ཞིག་བསྡུས་ཏེ་གསལ་བར་བྱེད་པས་བཤད་པའི་རྒྱུད་ཡིན་ནོ། །གཞུང་ལ་གཉིས་ཏེ། ཡེ་ཤེས་མཁའ་འགྲོ་ཞེས་བྱ་བ་རྐང་པ་གཉིས་ནི་བཤད་པར་དམ་བཅའ་བའོ། །ལྷག་མ་ནི་སྒྲུབ་པའི་ཐབས་ཀྱི་དོན་དངོས་སོ། །འདི་ལ་གཞུང་དུ་དོན་བརྒྱད་དུ་གནས་པ་ལས། དང་པོ་ནུབ་མོ་སྒྱུ་མ་ལྟ་བུ་ལ་ཉལ་ལ་ནང་པར་གཉིད་སད་མ་ཐག །གཉིས་མེད་ཀྱི་ཡེ་ཤེས་ཞེས་བྱ་བ་ལ་སོགས་པ་སྟེ། རྣལ་འབྱོར་ཀུན་གྱི་དང་པོ་ནི་ལྷ་བསྐྱེད་པའི་དང་པོར་རོ། ། སྔགས་གསུམ་གྱི་དང་པོ་ནི་དེ་བཞིན་ཉིད་ཀྱི་དག་པའོ། །གཉིས་པ་ནི་ཡེ་ཤེས་ཀྱི་དག་པ་སྟེ། རང་གི་སེམས་ཀྱང་དག་པའོ། །གསུམ་པ་ནི་ལྷའི་རྣལ་འབྱོར་ཀྱང་རང་བཞིན་གྱིས་དག་པ་ཞེས་བྱ་བ་དེ་ལྟར་མོས་པ་བྱས་ནས་ལྷའི་བསམ་གཏན་བྱ་ཞེས་བྱ་བའི་དོན་ཏོ། །དེ་ནས་གནས་ཁྱད་པར་ཅན་དུ་གནས་ནས་བདག་ཉིད་ལྷའི་རྣལ་འབྱོར་དུ་སྐད་ཅིག་མས་དྲན་པ་འདི་འབྱུང་བས། ཡིད་དང་རྗེས་མཐུན་ཞེས་བྱ་བ་ཤློ་ཀ་གཉིས་ནི་གནས་ཀྱི་ཁྱད་པར་རོ། །སྐད་ཅིག་མའི་ཞེས་པ་རྐང་པ་གཉིས་ནི་སྐད་ཅིག་གིས་ལྷར་བསྐྱེད་པ་སྟེ། བྱ་བ་ཐམས་ཅད་ལ་ཐ་མལ་པས་འཇུག་པ་བཀག་སྟེ་ལྷར་བྱ་བར་བསྟན་ཏོ། །དུས་རྒྱུན་དུའང་འདི་ཉིད་རྗེས་སུ་དྲན་པར་བྱ་བ་བསྟན་ཏོ། །བློ་གྲོས་ལྡན་པས་སྔར་མཆོད་ནས། །ཞེས་བྱ་བས་སྔོན་དུ་བསོད་ནམས་ཀྱི་ཚོགས་བསགས་པ་བསྟན་ཏེ། རང་གི་སྙིང་གའི་ཧཱུྃ་གི་འོད་ཀྱིས་མདུན་གྱི་ནམ་མཁར་བླ་མ་དང་ཡེ་ཤེས་མཁའ་འགྲོ་མའི་དཀྱིལ་འཁོར་སྤྱན་དྲངས་ནས། རང་གི་སྙིང་ག་ལས་བྱུང་བའི་མེ་ཏོག་ལ་སོགས་པའི་མཆོད་པ་རྣམས་ཀྱིས་མཆོད་ལ་སྡིག་པ་བཤགས་པ་ལ་སོགས་པ་སྔར་བསྟན་པའི་ཚུལ་གྱིས་བྱས་ལ།

ཚད་མེད་པ་བཞི་བསྒོམ་པར་བྱའོ། །དེ་ནས་ཡེ་ཤེས་ཀྱི་ཚོགས་བདག་མེད་མའི་བསམ་གཏན་བསྟན་པའི་ཕྱིར་གོང་དུ་བསྟན་པ་དྲན་པར་བྱའོ། །དེ་ནས་

( ¡¶ ལུ ¡· + ཡེ་ཤེས་ཀྱི་ཚོགས་བདག་མེད་པའི་བསམ་གཏན་བསྟན་པའི་ཕྱིར་གོང་དུ་སྦྱར་ལ། གཉིས་མེད་ཡེ་ཤེས་བྱ་བ་ལ་སོགས་པ་སྟེ ༑ རྣལ་འབྱོར་ཀུན་གྱི་དང་པོ་ནི་ལྷ་བསྐྱེད་པའི་དང་པོར་སྔགས་གསུམ་གྱི་དང་པོ་ནི་དེ་བཞིན་ཉིད་ཀྱི་དག་པའོ ༑ ༑ གཉིས་པ་ནི་ཡེ་ཤེས་ཀྱི་དག་པ་སྟེ་རང་གི་སེམས་ཀྱང་དེར་དག་པའོ། །གསུམ་པ་ནི། ལྷའི་རྣལ་འབྱོར་ཀྱང་རང་བཞིན་གྱིས་དག་པ་ཞེས་བྱ་བ་དེ་ལྟར་མོས་པ་བྱས་ནས་ལྷའི་བསམ་གཏན་ཞེས་བྱ་བའི་དོན་ཏཽ། ། དེའང་ ) དང་པོ་ཁོ་ནར་བདག་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་མར་བསྐྱེད་པ་ནི་འོག་ཏུ་སྦྱར་ལ་ཡེ་ཤེས་མཁའ་འགྲོ་མ་ནི་གཟུང་ཞེས་བྱ་བས་སྟོན་ཏེ། ཕྱ་མཁན་ལྟ་བུའི་ཚུལ་ཞེས་གསུང་ངོ༌། །བདག་ཉིད་དེར་བསྐྱེད་ནས་མདུན་དུ་ཡེ་ཤེས་མཁའ་འགྲོའི་དཀྱིལ་འཁོར་བསྒོམ་པ་བསྟན་པའི་ཕྱིར། དེ་ལྟར་ཆོ་ག་སྣ་ཚོགས་ ནི ༑ ༑ ངེས་པ་ཉིད་དུ་བསྒོམ་པར་བྱ། །ཞེས་གསུངས་ཏེ། དཔལ་གདན་བཞི་པ་ལས་ནི། འདིར་སྔགས་དང་ཕྱག་རྒྱའི་སྒོ་ནས་སྲུང་བའི་འཁོར་ལོ་བསྒོམ་པར་གསུངས་ལ། འདིར་དེ་དག་མ་གསུངས་པས་རེ་ཕས་སྔོན་དུ་ཉི་མ་ཞེས་བྱ་བ་ལ་སོགས་པས་སྔར་བསྟན་པའི་ཚུལ་གྱིས་བསྒོམ་པར་བྱའོ། །དེ་ནས་རྟེན་གྱི་དཀྱིལ་འཁོར་བསྐྱེད་པ་བསྟན་པའི་ཕྱིར་ཡེ་ཤེས་རྒྱ་མཚོ་ཞེས་བྱ་བ་ལ་སོགས་པ་སྟེ། །སྲུང་བའི་འཁོར་ལོའི་ནང་དུ་ཨོཾ་ཧཱུྃ་སྭཱ་ཧཱ་ཞེས་བྱ་བར་གྱུར་པ་ལས་རི་རབ་དང༌། དེར་གཞལ་ཡས་ཁང་གདན་དང་བཅས་པ་བསྐྱེད་པ་ནི་ཚིག་རྐང་པ་བཅུས་བསྟན་ཏོ། ། དེ་ལྟར་རྟེན་བསྐྱེད་ནས། བརྟེན་པ་ལྷ་བསྐྱེད་པ་བསྟན་པ་ནི་བདག་གི་དབུགས་ཀྱིས་ཞེས་བྱ་བ་ལ་སོགས་པ་སྟེ། འདི་ལ་སློབ་དཔོན་བྷ་བ་པ་ནི་སྔོན་ལ་དམ་ཚིག་སེམས་མ་སྐད་ཅིག་གིས་དཀྱིལ་འཁོར་བསྐྱེད་ཏེ་ཕྱག་རྒྱ་བཅིངས་ལ། འདིས་ཡེ་ཤེས་སེམས་མ་དབུགས་ཀྱིས་ཕྱུང་སྟེ་གཞུག་པ་ཡིན་ནོ་ཞེས་གསུང་ངོ༌། །བདག་ཅག་གི་བླ་མ་རྣམས་ནི་དབུགས་འབྱུང་རྔུབ་ཉིད་ལས་བསྐྱེད་པ་སྟེ།

འོག་ནས་འབྱུང་བའི་ཡི་གེ་བཏུ་བའི་དགོངས་པས་སྔགས་རྣམས་བརྗོད་ཅིང་རང་གི་སྙིང་གའི་ཧཱུྃ་ལས་ཕྱུང་ལ་གདན་སོ་སོའི་སྟེང་དུ་གདུགས་ཀྱི་འོག་ཏུ་ཕྱུང་ཞིང་རིམ་པ་བཞིན་དགོད་དོ། །འདི་དག་གི་སྐུ་མདོག་ལ་སོགས་པ་ནི་གོ་སླའོ། །ཐམས་ཅད་རིག་པས་ཐམས་ཅད་བསྒོམ། །ཞེས་བྱ་བ་ནི་སྤྲོས་པའི་བྱེ་བྲག་གིས་ཡེ་ཤེས་པ་གཞུག་པ་དང་ ༑ སྐྱེ་མཆེད་བྱིན་གྱིས་བརླབ་པ་ལ་སོགས་པ་སྔར་བསྟན་པའི་ཚུལ་གྱིས་རྫོགས་པར་བྱ་ཞེས་བྱ་བའི་དོན་ཏོ། །དེ་ལྟར་རྣལ་འབྱོར་མ་བསྒོམ་པའི་ཚེ་རྣལ་འབྱོར་མའི་གཟུགས་མངོན་སུམ་དུ་བྱུང་ན་དེ་རྣམས་ལ་དམ་ཚིག་བསྟན་པ་འདི་རྣམས་ཞེས་བྱ་བ་ལ་སོགས་པའོ། །འདི་རྣམས་ཀྱི་དམ་ཚིག་གི་ཕྱག་རྒྱ་རྒྱས་པ་ནི་དཔལ་རྡོ་རྗེ་གདན་བཞི་པ་ལས་འབྱུང་ལ། མདོར་བསྡུས་པ་ནི་བརྟག་པ་བཞི་པ་དང་བདུན་པ་ལས་འབྱུང་བ་བཞིན་བསྟན་པར་བྱའོ། །དེ་ལྟར་དམ་ཚིག་བསྟན་པའི་དུས་སུའང་སྔགས་བརྗོད་ཅིང་བརྟན་པར་བྱས་ལ། ལྷ་བསྐྱེད་པའི་དུས་སུའང་སྔགས་ཀྱིས་བསྐྱེད་པར་བྱ་ཞིང༌། ཁ་ཟས་དང་བདུད་རྩི་མྱང་བའམ་སྔགས་ཀྱིས་སྦྱང་བ་བསྟན་པའི་ཕྱིར་སྔགས་བཏུ་བ་བསྟན་པ་ནི། རླུང་དང་ཞེས་བྱ་བ་ཤློ་ཀ་གཅིག་གསུང་ངོ༌། །དེ་ལ་རླུང་ནི་ཡའོ། །དེ་ནས་ཀྱི་བདུན་པ་ནི་སའོ། །མེ་ནི་ རའོ ༑ ༑ དེ་ནས་ཀྱི་བདུན་པ་ནི་ཧའོ། །དོན་ནི་དེ་ཉིད་ལས་དེར་ཧ་དེ་ལས་སོ། །རྡོ་རྗེའི་ས་བོན་ནི་སའོ། །དེས་བསྐུལ་བ་ནེ་ཧ་དེ་ལ་མཛེས་པ་སྟེ་ཟླ་ཚེས་སུའོ། །དེ་ལ་ཐིག་ལེ་ནི་སྟེང་དུའོ། །སྒྲ་ནི་ཨུ་སྟེ་འོག་ཏུ་སྦྱར་བས་ཧཱུྃ་ཞེས་བྱ་བར་འགྱུར་རོ། ། ཆར་པའི་རྒྱུན་ནི་ཧཱུྃ་དེ་ཉིད་བདུད་རྩིའི་ས་བོན་ཡིན་པའི་ཕྱིར་ཞེས་དགོངས་སོ། །དེ་ནི་གཙོ་མོ་ཧཱུྃ་ལས་བསྐྱེད་པ་སྟེ། དཔལ་གདན་བཞི་པ་ལས། ཕྱག་མཚན་དང་པོ་སྲེག་བྱེད་མཐའ། །ཞེས་འབྱུང་བས་ཨོཾ་ཧཱུྃ་སྭཱ་ཧཱ། ཞེས་བྱ་བ་ནི་གཙོ་མོའི་ཡིན་ནོ། ། གཞན་དག་ཀྱང་འདིར་མ་གསུངས་ཀྱང་དཔལ་གདན་བཞི་པ་ལས་འབྱུང་བ་བླ་མའི་མན་ངག་གིས་སྦྱར་ཏེ།

ཨོཾ་ཨཱཿསྭཱ་ཧཱ་ཞེས་བྱ་བ་ནི་རྡོ་རྗེ་མཁའ་འགྲོ་མའིའོ། ། འཇིགས་པའི་མཁའ་འགྲོ་མའི་ནི་ཨོཾ་ཨཱཿསྭཱ་ཧཱའོ། །བེ་ཏཱ་ལཱིའི་ནི་ཨོཾ་ཨི་སྭཱ་ཧཱའོ། ། གདོལ་པ་མོའི་ནི་ཨོཾ་ཨྃ་སྭཱ་ཧཱའོ། །སེང་གདོང་མ་ལ་སོགས་པ་ནི་མ་ནིང་བཞི་དབུས་སུ་སྦྱར་བའོ། །མཁའ་འགྲོ་རྒྱལ་མོ་དབང་ལ་སོགས་པ་བཞིའི་ནི་ཕུྃ་ ¡Ã ཕྲྃ་ཕྲོཾ་ ( ¡¶ ལུ ¡· ཕེཾ་ཕོཾ་ ) ཕྲི་ྃཞེས་བྱ་བ་བཞི་སོ་སོར་དབུས་སུ་སྦྱར་བ་སྟེ། ལྷ་བསྐྱེད་པ་དང་དམ་ཚིག་བསྟན་པའི་སྐབས་སུ་སྦྱར་བར་བྱའོ། །ཡང་ཡི་གེ་བཏུ་བ་འདིས་རླུང་དང་མེའི་བདུན་དོན་ནི་སྭཱ་ཧཱའོ། །རྡོ་རྗེའི་ས་བོན་ནི་ཨཱ་ ( ¡¶ ལུ ¡· ཨཱུ་ ) རིང་པོ་དེ་གཉིས་ག་ལ་སྦྱར་བར་བྱའོ། །ཐིག་ལེ་སྒྲས་མནན་པས་སུྃ་ཧཱུྃ་ཞེས་བྱ་བར་འགྱུར་ཏེ། མཐེ་བོང་ལ་སུྃ་དང་ ༑ སྲིན་ལག་ལ་ཧཱུྃ་བཀོད་དེ་བདུད་རྩི་མྱང་བ་དང༌། ཁ་ཟས་སྦྱང་བར་བྱའོ། ། བདུད་རྩི་དེས་དཀྱིལ་འཁོར་གྱི་འཁོར་ལོ་མཆོད་པར་བྱའོ། །མཆོད་ནས་བསྟོད་པའི་གླུ་ནི། དགུ་པའི་དང་པོ་ལས་འབྱུང༌། སྤྲོས་པ་ལ་དགའ་ན་མཆོད་པ་ཉི་ཤུ་ ¡Ã གདན་བཞི་པ་ ( ¡¶ ལུ ¡· གཞན་ ) བཞིན་དུ་བྱའོ། །དེ་ནས་སྔགས་བཟླས་པར་འདོད་ན་བརྟག་པ་བརྒྱད་པ་ལས་འབྱུང༌། དག་པ་རྗེས་དྲན་དང༌། རྫོགས་རིམ་ལྔ་པའི་གཉིས་པ་བཞིན་དུ་བྱ། གཏོར་མ་ལ་སོགས་པ་དགུ་པའི་གཉིས་པ་ལས་འབྱུང་ བ་བཞིན་ཤེས་པར་བྱའོ། །ཡི་གེ་བཏུ་བ་འདིས་རྫོགས་པའི་རིམ་པ་སྟོན་པ་ནི་ བླ་མས་འཆད་པར་འགྱུར་རོ། །གསུམ་པ་ལས་རབ་ཏུ་བྱེད་པ་གཉིས་པ་བཤད་པའོ ༑༑ ༑༑ དེ་ནས་ཞེས་བྱ་བ་ལ་སོགས་པས་བདག་མེད་མ་ལྷ་མོ་བཅོ་ལྔའི་སྒྲུབ་པའི་ཐབས་བསྟན་ཏོ། །འདིའི་བརྗོད་པར་བྱ་བ་ལ་སོགས་པ་གསུམ་ནི་སྔ་མ་བཞིན་ནོ་རྒྱུད་སྡེ་གཞན་གང་གི་བཤད་པའི་རྒྱུད་ཡིན་ན། ཧེ་བཛྲའི་བརྟག་པ་དང་པོའི་ལེའུ་བརྒྱད་པར་མངོན་པར་རྟོགས་པ་སྤྱི་ཕལ་ཆེར་ཆ་མཐུན་པས་བཤད་པའི་རྒྱུད་ཡིན་ཞིང་ ༑ ཧེ་བཛྲ་གཙོ་མོ་ཕྱག་གཉིས་མ་དང་ལྷ་མོ་ཐམས་ཅད་ཁ་དོག་ནག་མོར་གསུངས་པ་ལས།

འདིར་གཙོ་མོ་ཕྱག་བཞི་མ་དང༌། འཁོར་གྱི་ལྷ་མོ་ཁ་དོག་ཐ་དད་དུ་གསུངས་པས་ཚུལ་མི་འདྲ་བས་བཤད་པའི་རྒྱུད་ཡིན་ནོ། །གཞུང་དུ་དོན་ ¡Ã གསུམ་སྟེ། ( ¡¶ ལུ ¡· ལ་གཉིས། ) བཤད་པར་དམ་བཅའ་བ་དང༌། དོན་དངོས་དང༌། ¡Ã མིང་ངོ༌། ། ( ¡¶ ལུ ¡· - མིང་ངོ༌། ) དང་པོ་ནི་དེ་ནས་ཞེས་སྨོས་ཏེ། ཚིག་དེ་མ་ཐག་པ་ཡེ་ཤེས་མཁའ་འགྲོ་མའི་སྒྲུབ་ཐབས་ ¡Ã ཀྱི་རྗེས་ལ་རྡོ་རྗེ་མཁའ་འགྲོ་མའི་སྒྲུབ་ཐབས་ ( ¡¶ ལུ ¡· - ཀྱི་རྗེས་་་་་་་སྒྲུབ་ཐབས་ ) སྟོན་པས་དེ་ནས་སོ། །དོན་གྱི་དེ་མ་ཐག་པ་ནི་བདག་མེད་མ་ལ་མོས་པའི་རྣལ་འབྱོར་པ་དེའི་དཀྱིལ་འཁོར་དུ་དབང་བསྐུར་བའི་རྗེས་ལའོ། །དེ་བརྟག་པ་གཉིས་པར་རྒྱས་པས་གསུངས་པ་དེ་མདོར་བསྡུས་ཏེ་རྒྱས་པར་བཤད་ཅེས་བྱ་བའི་དོན་ཏོ། །དོན་དངོས་ལ་གསུམ་སྟེ། རྟེན་དང་བརྟེན་པར་བཅས་པའི་གདན་བསམ་པ་དང༌། དེར་རྟེན་དང་བརྟེན་པར་བཅས་པ་བསྐྱེད་པ་མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི་ནམ་མཁའི་ཞེས་རྐང་པ་གཉིས་ཏེ། འདིར་མངོན་པར་རྟོགས་པ་ནི། ནང་པར་སྔར་ལངས་པའམ་ཇི་ལྟར་ཡང་རུང་སྟེ། རང་བདག་མེད་མའི་རྣལ་འབྱོར་སྐད་ཅིག་གིས་བྱས་ལ། དེའི་སྙིང་གར་ཉི་མ་ལ་ཨྃ་གི་ས་བོན་བལྟའོ། །དེའི་འོད་ཟེར་གྱིས། ནམ་མཁར་རྗེ་བཙུན་བལྟས་ནས་ནི། །ཞེས་བྱ་བ་ལ་སོགས་པ་གོང་དུ་བསྟན་པའི་ཚུལ་གྱིས། བསོད་ནམས་ཀྱི་ཚོགས་བསགས་པ་དང༌། ཡེ་ཤེས་ཀྱི་ཚོགས་བསགས་པ་དང༌། སྲུང་བའི་འཁོར་ལོའི་བར་དུ་བྱའོ། །དེས་ན་སྲུང་བའི་འཁོར་ལོའི་ནང་གི་ནམ་མཁའི་ཁམས་སུའོ ༑ ༑ དེར་ཉི་མའི་དཀྱིལ་འཁོར་བསྒོམ་པ་ནི་རྣལ་འབྱོར་མ་ཤེས་རབ་ཀྱི་རང་བཞིན་ཐབས་ཉི་མའི་གདན་ལ་བཞུགས་པར་རིགས་སོ་ཞེས་བྱ་བའི་དོན་ཏོ། ། གཉིས་པ་དེ་བསྒོམ་པ་མདོར་བསྟན་པ་ནི་འཁོར་ལོ་ཞེས་བྱ་བ་རྐང་པ་གཉིས་ཏེ། འཁོར་ལོ་ནི་རྟེན་གྱི་འཁོར་ལོའོ། །དེའི་སྔོན་དུ་ཅི་རིགས་པར་ནི་འབྱུང་བ་རིམ་བརྩེགས་ལ་སོགས་པ་སྟེ། དེ་ལས་བསྐྱེད་ཅེས་བྱ་བའི་དོན་ཏོ། །དེ་ནས་ནི་བརྟེན་པའི་ལྷ་རྣམས་ཇི་ལྟར་འབྱུང་བ་ཉིད་དོ།

།རྒྱས་པར་བཤད་པ་ལ་གཉིས་ཏེ། རྟེན་བསྐྱེད་པ་དང༌། བརྟེན་པ་ལྷ་བསྐྱེད་པའོ། །དང་པོ་ནི་དེ་ལྟར་སྔར་བསྟན་པའི་སྲུང་བའི་འཁོར་ལོ་བསྒོམས་པའི་ནང་དུ་ཆོས་འབྱུང་ཞེས་བྱ་བ་སྦྱར་ཏེ། གཞིའི་ཡན་ལག་ཆོས་ཀྱི་འབྱུང་གནས་བསྒོམ་པའོ། །དེར་ཅི་བསྒོམ་ན་འཁོར་ལོ་ཞེས་བྱ་བ་རྐང་པ་གསུམ་བསྟན་ཏོ། །འདི་རྣམས་ཡས་མར་བསྐྱེད་ཀྱང་ཆོག་རླུང་ནས་མས་ཡར་བསྐྱེད་ཀྱང་ཆོག་སྟེ། སྟེང་ ( ¡¶ ལུ ¡· + འོག་ ) གི་གོ་རིམས་ནི་དང་པོར་ཡྃ་ལས་རླུང་གི་དཀྱིལ་འཁོར་གཞུ་ལྟ་བུ་ཁ་དོག་སྔོ་བ་བ་དན་གྱིས་མཚན་པའོ། །དེའི་སྟེང་དུ་བྱིན་ཟ་སྟེ་རཾ་ལས་མེ་གྲུ་གསུམ་དམར་པོ་འབར་བའི་ཕྲེང་བས་མཚན་པའོ། །དེའི་སྟེང་དུ་ཆུ་ནི་སྟེ་ཆུ་དཀར་ཞིང་ཟླུམ་པ་བུམ་པས་མཚན་པའོ། །དེའི་སྟེང་དུ་ས་སྟེ་ལྃ་ལས་ས་གྲུ་བཞི་སེར་པོ་རྡོ་རྗེ་རྩེ་གསུམ་པས་མཚན་པའོ། །དེའི་སྟེང་དུ་གཞལ་ཡས་ཁང་རྣམ་པར་སྣང་མཛད་ཀྱི་ངོ་བོ་ཡིན་པས་བྷྲུྃ་ལས་འཁོར་ལོ་བྷྲུྃ་གྱིས་མཚན་པའོ།། གལ་ཏེ་འཁོར་ལོ་ནས་མས་ཡར་ཇི་ལྟར་མི་བསྒོམ་སྙམ་པ་ལ། འོག་ནས་རྐང་པའི་མཐིལ་དུ་རྩོམ་ཆེན་རླུང་ཞེས་བྱ་བ་ལ་སོགས་འབྱུང་ལ། རྡོ་རྗེ་གུར་ལས་ཀྱང་གསུངས་སོ། །སློབ་དཔོན་ཁ་ཅིག་ས་ནས་བསྟན་པ་ནི་བྱང་ཆུབ་སེམས་ཀྱི་དཀྱིལ་འཁོར་ལ་དགོངས་པའོ། །དེ་དག་གི་རིམ་པ་མི་འཁྲུགས་པའི་ཚུལ་བསྟན་པ་ནི། ལྷ་རྣམས་ཀྱིས་ཇི་ལྟར་རིགས་པ་ཞེས་སྦྱར་ཏེ། སྤྱན་ལ་སོགས་པ་ལྷ་མོ་བཞིའི་རིམ་པས་སོ། །ཞེས་དགོངས་སོ། །དེའི་སྟེང་དུ་ཇི་ལྟར་སྒོམ་པ་པོ་འབྱུང་བ་སྟེ། ཨོཾ་ཨཱཿཧཱུྃ་གསུམ ༑ ཧོ་དམར་པོ་གཉིས་ཏེ་ཡི་གེ་ལྔ་ཐིམ་པ་ལས་སྐྱེས་པའོ། །དེའི་འཁོར་ལོ་དེ་ཅི་འདྲ་སྙམ་པ་ལ་འཕར་མ་གཉིས་པ་ཞེས་བྱ་བ་ལ་སོགས་པ་སྨོས་སོ། །དེར་གདན་བསྒོམ་པ་ནི་བཅོ་ལྔ་ཞེས་བྱ་བ་རྐང་པ་གཉིས་སོ། །བརྟེན་པ་ལྷ་བསྐྱེད་པ་ལ་དོན་བཞི་སྟེ། མངོན་པར་བྱང་ཆུབ་པ་ལྔ་ལས་ཐམས་ཅད་བསྐྱེད་པར་བསྟན་པ་དང་ ༑ དེ་དག་ཀྱང་ཐབས་ཤེས་རབ་ཀྱི་རང་བཞིན་དུ་བསྟན་པ་དང༌།

ལྷ་མོ་རྣམས་ཀྱི་ས་བོན་མི་འདྲ་བའི་ཚུལ་དང༌། ཕྱོགས་གང་དུ་ལྷ་མོ་གང་དགོད་པ་བསྟན་པའོ།། དང་པོ་ལ་གཉིས་ཏེ། ལྷ་མོ་རྣམས་ཀྱི་མངོན་པར་བྱང་ཆུབ་པ་ལྔའི་ཚུལ་དང༌། དེ་ཉིད་རྗེ་བཙུན་གྱི་རྒྱུ་རྡོ་རྗེ་འཆང་དང་མི་འདྲ་བའི་ཚུལ་བསྟན་པའོ། །དང་པོ་ལ་གསུམ་སྟེ། དེའི་སྟེང་དུ་ཞེས་བྱ་བ་ཤླཽ་ཀ་གཅིག་གིས་ས་བོན་མི་དགོས་པ་རྣམས་ཇི་ལྟ་བུ་བསྒོམ་པའི་དབང་དུ་བྱས་ཏེ་མདོར་བསྟན་ཏོ། །ཨཱ་ལི་ཟླ་བ་ཞེས་བྱ་བ་ལ་སོགས་པ་ཚིགས་བཅད་གཅིག་གིས་རྣམ་པ་དེའི་རྒྱུའི་དབང་དུ་བྱས་ཏེ་རྒྱས་པར་འཆད་དོ། །ཟླ་བ་མེ་ལོང་ཡེ་ཤེས་ཞེས་བྱ་བ་ལ་སོགས་པ་ཤློ་ཀ་གཉིས་ཀྱིས་རང་གི་ངོ་བོའི་དབང་དུ་བྱས་ཏེ་རབ་ཏུ་རྒྱས་པར་བཤད་པའོ། །འདི་ལའང་གསུམ་གྱིས་ཤེས་པར་བྱ་སྟེ། རྣལ་འབྱོར་པས་ཚུལ་ཇི་ལྟར་བསྒོམ་པའི་ཚུལ་དང༌། དེ་ལྟར་བསྒོམ་པའི་འཐད་པ་དང༌། འདི་དག་གི་ངེས་ཚིག་དང༌། འཐད་པ་བསྟན་པའོ། ། དང་པོ་ནི་དེ་ལྟར་གཞལ་ཡས་ཁང་གདན་དང་བཅས་པ་བསྒོམས་ནས། དེའི་གདན་དབུས་མའི་སྟེང་དུ་ཨཱ་ལི་ཕྲག་གཉིས་སྐར་མ་ལྟ་བུ་བསམ། དེ་དག་མཚན་སུམ་ཅུ་རྩ་གཉིས་ཀྱི་ངོ་བོར་མོས་པ་བྱ། དེ་ཞུ་བ་ལས་ཟླ་བ་བཅོ་ལྔ་དུས་གཅིག་ཏུ་བསྒོམ་སྟེ ༑ དེ་ནི་མེ་ལོང་ལྟ་བུའི་ཡེ་ཤེས་སུ་མོས་པ་བྱའོ། །ཡང་དབུས་མའི་སྟེང་དུ་ཀཱ་ལི་སོ་བཞི་ལ་ཡ་ར་ལ་ཝ་ཌ་ཌྷ་དྲུག་བསྣན་པས་བཞི་བཅུ། དེ་ཕྲག་གཉིས་མར་མེའི་ཕྲེང་བ་ལྟ་བུར་བསྒོམ། དེ་དཔེ་བྱད་བརྒྱད་བཅུར་མོས་པ་བྱ། དེ་ཞུ་བ་ལས་ཉི་མ་བཅོ་ལྔ་དུས་གཅིག་ཏུ་བསྐྱེད་དེ། དེ་ནི་མཉམ་པ་ཉིད་ཀྱི་ཡེ་ཤེས་སུ་མོས་པ་བྱའོ། དེ་དག་གི་བར་དུ་ས་བོན་བཅོ་ལྔ་ལས་ཕྱག་མཚན་གྲི་གུག་བཅོ་ལྔ་ས་བོན་གྱིས་མཚན་པར་བསམ་པ་ནི་སོ་སོར་རྟོག་པའི་ཡེ་ཤེས་སོ། །དེ་དག་སོ་སོར་འདྲེས་པར་བསམ་པ་ནི་བྱ་བ་ནན་ཏན་གྱི་ཡེ་ཤེས་སུ་མོས་པ་བྱའོ། །དེ་ལས་ལྷ་མོ་རྣམས་ཀྱི་སྐུ་རྫོགས་པ་ནི་ཆོས་ཀྱི་དབྱིངས་ཤིན་ཏུ་རྣམ་པར་དག་པའི་ཡེཤེས་སུ་མོས་པ་བྱའོ།

། དེ་ལྟར་ཡེ་ཤེས་ལྔ་ལས་རྣམ་པ་ཟླ་བ་ལ་སོགས་པར་བསྒོམ་པའི་འཐད་པ་ནི། རྣམ་པ་དེ་ལྟར་བསྒོམ་པ་ནི་ལས་དང་པོ་ལས་བསྒོམ་སླ་ལ་དེས་ན་རྣམ་པ་ལམ་དུ་བྱེད་ཅེས་བྱའོ། །དེར་མེ་ལོང་ལྟ་བུ་ལ་སོགས་པར་མོས་པ་བྱ་བ་ནི་ད་ལྟ་མེ་ལོང་ལྟ་བུ་སོགས་ལམ་དུ་བྱས་ལ་དེས་ལན་ཅིག་ཐོབ་རྒྱུར་འགྱུར་བའོ། །དེས་ན་མོས་པ་ལམ་དུ་བྱེད་ཅེས་བྱའོ། །ལན་གཅིག་ཐོབ་རྒྱུའི་འབྲས་བུ་ད་ལྟ་ནས་བསྒོམ་པས་ན་འབྲས་བུ་ལམ་དུ་བྱེད་པའོ། །དེས་ཚོགས་སོག་ཅིང་སྒྲིབ་པ་འབྱང་བས་བྱིན་རླབས་ལམ་དུ་བྱེད་པའོ། །དེ་བས་ན་རྣམ་པར་ངོ་བོར་ཞེན་པས་ཞེན་པས་འཇུག །དེ་ལ་དེ་བཞིན་གཤེགས་པའི་ཐུགས་རྗེ་ཆེན་པོས་མི་བསླུ་བས་འགྲེལ་པས་མི་བསླུ་བའི་ལམ་ཞེས་བྱའོ། །འདི་དག་གིས་ངེས་ཚིག་དང་འཐད་པའང་ཅིའི་ཕྱིར་མེ་ལོང་ལྟ་བུ་ཞེས་བྱ་ཞེ་ན། མེ་ལོང་དང་འདྲ་བ་སྟེ་མེ་ལོང་གཡའ་ཡོངས་སུ་དག་པ་ལ་གཟུགས་བརྙན་སྣང་བ་ལྟར། ཡེ་ཤེས་དེ་ལའང་ཆོས་ཐམས་ཅད་གཟུགས་བརྙན་གྱི་ཚུལ་དུའང་སྣང་བས་མེ་ལོང་ལྟ་བུ་ཞེས་བྱའོ། །དེ་རྣམ་པ་ཟླ་བར་བསྒོམ་པ་ཅི་ཞེ་ན། ཡེ་ཤེས་དེ་སྒྲིབ་པའི་དྲི་མ་ལས་གྲོལ་ཞིང་ཟླ་བ་དེའང་མུན་པའི་དྲི་མ་ལས་གྲོལ་བ་ཆོས་མཐུན་པས་སོ། །དེ་ཨཱ་ལི་ལས་བསྐྱེད་པ་ནི་ཡེ་ཤེས་དེ་སྐུའི་རྣམ་པར་བྱུང་བ་ན་མཚན་གྱི་རྣམ་པར་སྣང་བས་སོ། །དེ་བཞིན་དུ་མཉམ་པ་ཉིད་ནི་ཆོས་ཐམས་ཅད་མི་མཉམ་པ་མེད་པར་རྟོགས་པས་སོ། །དེ་ཉི་མར་བསྒོམ་པ་ནི་ཉི་མས་མུན་པ་ཐམས་ཅད་མཉམ་པར་འཇོམས་པ་དང་ཆོས་མཐུན་པས་སོ། །དེ་ཀཱ་ལི་ལས་བསྐྱེད་པ་ནི་ཡེ་ཤེས་དེ་གཟུགས་ཀྱི་སྐུར་བྱུང་བ་ན་དཔེ་བྱད་རྣམས་ཀྱི་རྣམ་པར་སྣང་བས་སོ ༑ ༑ དེ་བཞིན་དུ་སོ་སོར་རྟོག་པའི་ཡེ་ཤེས་ནི་རྒྱུ་དང་འབྲས་བུའི་ཆོས་ཐམས་ཅད་སོ་སོར་མ་འདྲེས་པར་མཁྱེན་ཅིང་ཐུགས་སུ་ཆུད་པའོ། །དེ་ས་བོན་དང་ཕྱག་མཚནསོ་སོར་མ་འདྲེས་པ་དང་ཆོས་མཐུན་པས་སོ། །བྱ་བ་ནན་ཏན་ནི་སངས་རྒྱས་ཀྱི་སྐུ་གསུང་ཐུགས་ཀྱི་ཕྲིན་ལས་དབྱེར་མེད་པས་སེམས་ཅན་གྱི་དོན་མཛད་པ་ཡིན་ལ།

དེ་འདིར་གསུམ་པོ་འདྲེས་པ་དང་ཆོས་མཐུན་པས་སོ། །ཆོས་ཀྱི་དབྱིངས་རྣམ་པར་དག་པ་ནི་ཆོས་ནི་སངས་རྒྱས་ཀྱི་ཆོས་ཐམས་ཅད་ཡིན་ལ། དེའི་དབྱིངས་ནི་དེའི་རྒྱུ་སྟེ་སྒྲིབ་པ་ཐམས་ཅད་ལས་གྲོལ་བའི་ཡེ་ཤེས་ཡིན་ལ་དེས་ཀྱང་སངས་རྒྱས་ཀྱི་ཡོན་ཏན་ཐམས་ཅད་རྫོགས་པ་ཡིན་ཞིང༌། དེ་སྐུ་རྫོགས་པ་དང་རྗེས་སུ་མཐུན་པས་དེ་ལྟར་བསྒོམ་ཞེས་བྱ་བའི་དོན་ཏོ། །དེ་ལྟར་ལྷ་མོ་རྣམས་ཀྱི་མངོན་པར་བྱང་ཆུབ་པ་ནི་དེ་ལྟར་རྟོགས་ན། འདི་ཉིད་ཁོ་ནས་བཅོམ་ལྡན་འདས་རྗེ་བཙུན་ཡང་བསྐྱེད་པ་ཡིན་ནམ་སྙམ་པ་ལ་དེ་མི་འདྲ་བ་ཉིད་དུ་བསྟན་པའི་ཕྱིར་ཨཱ་ལི་ཀཱ་ལི་ཞེས་བྱ་བ་ལ་སོགས་པ་སྨོས་སོ། །དེ་ལ་ཨཱ་ལི་སོ་གཉིས་ལས་ཟླ་བའི་དཀྱིལ་འཁོར་གྲུ་གསུམ་པ་བསྐྱེད་དེ། དེ་ལ་ཨཱ་ལིས་མཚན་པའོ། །དེས་ན་དང་པོ་མི་འདྲའོ། ། གཉིས་པ་མི་འདྲ་སྟེ་ཀཱ་ལི་ལས་ཀྱང་ཟླ་བ་གྲུ་གསུམ་པ་བསྐྱེད་དེ། དེ་ལ་ཀཱ་ལིས་མཚན་པའོ། །དེས་ན་མཉམ་པར་སྦྱོར་ཞེས་བྱ་བའོ། །དེ་གཉིས་ཀྱི་སྟེང་དུ་ཧཱུྃ་ལས་རྡོ་རྗེ་དཀར་པོ་རྩེ་ལྔ་པ་འོད་འཕྲོ་བ་བསྐྱེད་པས་རྡོ་རྗེ་སེམས་དཔའི་གདན་ནོ། །དེ་ལ་ས་བོན་གྱིས་མཚན་པ་མི་འགོད་པས་གོང་བུ་ལ་ཧཱུྃ་ཕཊ་རྣམ་པར་མི་འདོད་པའོ།། དེ་དག་ལས་བྱུང་བ་ནི་གཟུགས་བརྙན་ལས་བྱུང་བ་སྟེ།འོད་འཕྲོས་འདུས་གཅིག་ཏུ་གྱུར་པ་ལས་བྱུང་བས་བཞི་པ་མི་འདྲའོ། །ལྔ་པ་མི་འདྲ་སྟེ་དཀྱིལ་འཁོར་བདག་ 

སློབ་དཔོན་རྩེ་མོའི་གསུང་རབ་དཔེ་བསྡུར་མ་པོད་གཉིས་པ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 128PAGE 129