འགའ་ཞིག་འཇིལ་བ་དང༌།

།ཏིང་འཛིན་ཕྲ་མོ་སྐྱེད་པའི་ཐབས། །དད་པ་ཆེན་པོས་བསྒོམས་ན་ཡང༌། །ཡང་དག་ཡེ་ཤེས་མི་སྐྱེ་བས། །མ་དག་པ་ཡི་བསྒོམ་པ་ཡིན། །སངས་རྒྱས་གསུང་དང་མི་མཐུན་པའི། །འཆད་རྩོམ་རྩོད་ལ་མཁས་གྱུར་ཅིང༌། །བྱ་བ་ཐམས་ཅད་ཤེས་གྱུར་ཀྱང༌། །མ་དག་པ་ཡི་ཤེས་རབ་ཡིན། །བླ་མ་ངན་ལ་དད་པ་དང༌། །ཆོས་ངན་པ་ལ་མོས་པ་དང་ ༑ ༑ བསྒོམ་ངན་པ་ལ་དགའ་བ་ནི། །མ་དག་པ་ཡི་དད་པ་ཡིན། །ནད་པ་དགའ་བའི་ཁ་ཟས་སྟེར། ། ཚད་ནད་ཅན་སྐོམ་པ་ལ་སྙིང་རྗེ་ཟེར་ནས་ཆང་སྟེར་བ་ལྟ་བུའོ༑༑ ངན་པར་སྤྱོད་པ་ ལ་སྙིང་རྗེ་ཟེར་ནས། ཚར་མི་གཅོད། ། པ་ལྟ་བུའོ། །ཆོས་ཟབ་མོ་མ་ཐོབ་པར་སྙིང་རྗེ་ཟེར་ནས་ དབང་བསྐུར་མེད་པར་གསང་སྔགས་སྟོན། ། པ་ལྟ་བུ། ཟབ་དང་རྒྱ་ཆེའི་ སྣོད་མིན་པ་ལ་ཆོས་འཆད་ པ་ལ། སོགས། ། པ་ལྟ་བུ། འཕྲལ་ལ་ཕན་པ་ལྟར་སྣང་ཡང༌། །ཕྱི་ནས་གནོད་པ་ཆེར་འགྱུར་བས། །སྙིང་རྗེའི་དབང་གིས་བྱེད་ན་ཡང༌། །མ་དག་པ་ཡི་སྙིང་རྗེ་ཡིན། །གདུག་པ་ཅན་ལ་བྱམས་པ་དང༌། །བུ་དང་སློབ་མ་ ཕྱིན་ཅི་ལོག་བྱེད་པ་ཐབས་ཀྱིས། མི་འཆོས་དང༌། ། སྲུང་བའི་འཁོར་ལོ་ བསྒོམས་ན་བདུད་ལ་གནོད་ཟེར་ནས། མི་བསྒོམ་ཞིང༌། ཁྲོ་བོའི་བཟླས་པ་ བགེགས་ལ་གནོད་ཟེར་ནས། འགོག་པ་སོགས། །རྒྱུད་སྡེ་ཀུན་དང་འགལ་ ཏེ་ལྷ་ཁྲོ་བོར་བཞུགས་པ་དང༌། སངས་རྒྱས་བདུད་འདུལ་བ་ཐམས་ཅད་བྱམས་པ་མེད་པར་ཐལ། བས་ན། ། དེ་འདྲའི་རིགས་ མ་དག་པ་ཡི་བྱམས་པ་ཡིན། །མདོ་རྒྱུད་ཀུན་ལས་མ་གསུངས་ཤིང༌། །རིགས་པས་བསྒྲུབ་པར་མི་ནུས་པ། ། ལྟོ་བའི་ནང་དུ་མེ་མཐེ་བོང་གི་ཚད་ཙམ་བསྒོམས་པས་ དྲོད་དང་བདེ་བ་སྐྱེ་བ་ མུ་སྟེགས་བྱེད་ལའང་ཡོད་པ། དང༌། །མི་རྟོག་ལྟར་སྣང་སྐྱེ་བ་ རྟོག་པ་ཁ་བཀག་ནས་མི་རྟོག་པ་བསྒོམ་པ་མུ་སྟེགས་པ་ལའང་ཡོད། སོགས། །ནད་གདོན་ཅུང་ཟད་སེལ་བ་དག ། མུ་སྟེགས་ཀྱི་ན་ར་སི་ཧ་དང་ཧ་ནུ་མཎྜ་ལ་སོགས་པའི་དམིགས་པའང་འགའ་ཞིག་གིས། བླུན་པོ་དགའ་བ་བསྐྱེད་ན་ཡང༌། །མུ་སྟེགས་བྱེད་ལའང་ཡོད་པའི་ཕྱིར། །མ་དག་པ་ཡི་ཐབས་ལམ་ཡིན།

།བདག་ལྟའི་རྩ་བ་ ངར་འཛིན། མ་ཆོད་ཅིང༌། །འཁོར་ བའི་ཕུན་སུམ་ཚོགས་པ་དང་མྱ་ངན་ལས། འདས་ པའི་བདེ་བ། གཉིས་ལ་སྨོན་པ་ཅན།། དགེ་བ་ལ་ནི་ངོ་མཚར་ དུ། བལྟ། ། བ། ཆོས་ཀུན་སྤྲོས་བྲལ་མི་ཤེས་པས། ཆོས་ཀྱི་དབྱིངས་ཡོད་པའི་དགེ་བ་ཡིན་ཟེར་བ་ལྟ་བུ། ། སངས་རྒྱས་ཉིད་དུ་བསྔོ་ན་ཡང༌།། བསྔོ་བ་དེས་སངས་རྒྱས་ཐོབ་མི་སྲིད་པས་ མ་དག་པ་ཡི་སྨོན་ལམ་ཡིན། །དེ་ལ་སོགས་པ་ ནོར་བ་མང་པོ་ཡོད་ཀྱང་བཤད་ཀྱིས་མི་ལང་བས། མཐའ་ཡས་པ། །སངས་རྒྱས་གསུང་གི་གནད་འཆུགས་པ། །དགེ་བར་བྱེད་པར་སྣང་ན་ཡང༌། །མ་དག་པ་རུ་ཤེས་པར་གྱིས། །མདོར་ན་སངས་རྒྱ་གསུང་རབ་དང༌། །མཐུན་པའི་ཐོས་བསམ་བསྒོམ་པ་གསུམ། །བསམ་པ་དག་པས་སྒྲུབ་བྱེད་ན། ། སངས་རྒྱས་བསྟན་པར་ཤེས་པར་བྱ། །བྱང་ཆུབ་སེམས་དཔའི་སྡོམ་པའི་སྐབས་ཏེ་གཉིས་པའོ།། །།རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་འདོད་ན།། སྨིན་ བྱེད་དབང་དང༌། གྲོལ་ བྱེད་ལམ་རིམ་པ། གཉིས་ལ་འབད་པར་བྱ། །སྨིན་པར་བྱེད་པའི་དབང་བསྐུར་ཡང༌། །བླ་མ་བརྒྱུད་པ་མ་ཉམས་ཤིང༌། །ཆོ་ག་འཁྲུགས་པར་མ་གྱུར་པ། །ཕྱི་ནང་རྟེན་འབྲེལ་བསྒྲིག་མཁྱེན་ཞིང༌། །སྐུ་བཞིའི་ས་བོན་ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། ། བླ་མ་བཙལ་ལ་དབང་བཞི་བླང༌། །དེ་ཡིས་སྡོམ་པ་སུམ་ལྡན་འགྱུར། །དེང་སང་རྡོ་རྗེ་ཕག་མོ་ཡི། །བྱིན་རླབས་དབང་བསྐུར་ཡིན་ཞེས་ཟེར། །འདི་ཡིས་ཆོས་ཀྱི་སྒོ་ཕྱེ་ནས། །གཏུམ་མོ་ལ་སོགས་བསྒོམ་པ་མཐོང༌། །འདི་འདྲ་རྒྱུད་སྡེ་ལས་མ་གསུངས། །བསྟན་བཅོས་རྣམས་ལས་བཤད་པ་མེད། ། རྡོ་རྗེ་ཕག་མོའི་ གཞུང་ཁུངས་མ། ཉིད་ལས་ཀྱང༌། ། དབང་བསྐུར་བ་ཐོབ་ཅིང་དམ་ཚིག་དང་ལྡན་པའི་རྣལ་འབྱོར་པ་ལ་རྡོ་རྗེ་རྣལ་འབྱོར་མའི་བྱིན་རླབས་བྱའོ་ཞེས་གསུངས་ཀྱི། དབང་བསྐུར་མ་ཐོབ། དམ་ཚིག་དང་མི་ལྡན་པ་ལ་བྱིན་རླབས་བྱ་བར་མ་གསུངས། དབང་བསྐུར་ཐོབ་ཅིང་དམ་ཚིག་ལྡན། །དེ་ལ་བྱིན་རླབས་བྱ་ཞེས་གསུངས། །དབང་བསྐུར་མེད་ལ་བྱིན་རླབས་བཀག

།དཔེར་ན་མུ་ཟིའི་བཅུད་ལེན་འཇུ། །དེ་ནས་དངུལ་ཆུ་བཟའ་བར་གསུངས། །མུ་ཟི་ཐོག་མར་མ་བསྟེན་པར། ། དངུལ་ཆུ་ཟོས་ན་འཆི་བ་ལྟར། །དེ་བཞིན་ཐོག་མར་དབང་བསྐུར་བླང༌། ། དེ་ནས་རྡོ་རྗེ་ཕག་མོ་སྦྱིན། །དབང་བསྐུར་མེད་པར་བྱིན་བརླབས་ན། །དམ་ཚིག་ཉམས་པར་ཐུབ་པས་གསུངས། །རྡོ་རྗེ་ཕག་མོའི་བྱིན་རླབས་ལ། ། སྡོམ་པ་གསུམ་ལྡན་བྱ་མི་རུང༌། །ཕྱི་ནང་རྟེན་འབྲེལ་འགྲིག་མི་འགྱུར། །སྐུ་བཞིའི་ས་བོན་ཐེགས་མི་ནུས། །དེ་ཕྱྀར་འདི་ནི་བྱིན་རླབས་ཙམ། །ཡིན་གྱི་སྨིན་པར་བྱེད་ པའི་དབང་བསྐུར། པ་མིན། །དེས་ན་ཐུབ་པས་རྒྱུད་སྡེ་ དེ་ཉིད་བསྡུད་པ་ལ་སོགས་པ། ལས། །དཀྱིལ་འཁོར་ཆེན་པོ་མ་མཐོང་བའི། །མདུན་དུ་འདི་ནི་མ་སྨྲ་ཞིག །སྨྲས་ན་དམ་ཚིག་ཉམས་ཞེས་གསུངས། །འགའ་ཞིག་འདི་ལའང་ཕག་མགོ་ལ། །སོགས་པ གྲི་གུག་དང༌། མདའ་གཞུ་དང༌། ཆང་པ་སྟོང་པ འི་དབང་བསྐུར་ཡོད་ཅེས་ཟེར། །དེ་འདྲ་དབང་བསྐུར་ཉིད་མ་ཡིན། །རྒྱུད་སྡེ་ཀུན་ལས་འདི་མ་གསུངས། །གལ་ཏེ་བརྒྱ་ལ་ སུས་ཀྱང་མ་མཐོང་བའི་རྒྱུད་སྡེ་འདྲ་ལས༑ གསུངས་སྲིད་ཀྱང༌། །རྗེས་གནང་ཡིན་གྱི་དབང་བསྐུར་མིན། །ལ་ལ་རྡོ་རྗེ་ཕག་མོ་ལ། །སྡོམ་པ་འབོགས་པའི་ཆོ་ག་དང༌། །དཀྱིལ་འཁོར་དང་ནི་དབང་བསྐུར་སོགས། །རང་བཟོས་ཆོ་ག་བྱེད་པ་ཐོས། །རང་བཟོས་ཆོ་གར་འགྱུར་མི་སྲིད། །ཆོ་ག་སངས་རྒྱས་སྤྱོད་ཡུལ་ཡིན། ཁྱིམ་པས་ མཁན་སློབ་དད་པའི་དགེ་འདུན། གསོལ་བཞིའི་ལས་བྱས་ པ་ལ་སོགས་པ་ཆོ་ག་གང་གི་ལད་མོ་བྱེད། ཀྱང༌།། དགེ་སློང་ གི སྡོམ་པ་མི་འཆགས་ པ། ལྟར། །རྡོ་རྗེ་ཕག་མོའི་བྱིན་རླབས་ལ། ། སྡོམ་པ་ཕོག་ཀྱང་ རིག་པ་འཛིན་པའི་སྡོམ་པ། འཆགས་མི་འགྱུར། །ཆོ་ག་ཅུང་ཟད་ཉམས་པ་ ཚིག་གི་བརྗོད་པ་བག་ཙམ་འཁྲུལ་བ། ལའང། །ཆོ་ག་འཆགས་པར་མ་གསུངས་ན། ། འདུལ་བའི་མདོ་ལས་ཀྱང༌། ཆོ་ག་ལས་འདས་ན་ལས་མི་འཆགས་ཞེས་སོ། ། ཆོ་ག་ཕལ་ཆེར་ཉམས་པ་ དང་འཁྲུལ་པ། ལ། །ཆོ་ག་འཆགས་པར་འགྱུར་རེ་སྐན། ། ཏེ་མི་འཆགས། གསང་བ་སྤྱི་རྒྱུད་ལས།

ཁྱད་པར་ཅན་གྱི་ལས་རྣམས་ལ། །ལྷ་དུས་བྱ་བ་དུས་བཞིན་བསྟན། །གཞན་དུ་ཆོ་ག་ཉམས་པའི་ཕྱིར། །འགྲུབ་པ་ནམ་ཡང་ཡོད་མ་ཡིན། །ཞེས་གསུངས་སོ༑ ༑ དེས་ན་འཆད་པའི་གནས་སྐབས་སུ། །ཅུང་ཟད་ནོར་བར་གྱུར་ཀྱང་བླའི ༑ ༑ སྨན་དཔྱད་ནོར་བས་ནད་པ་མི་སོས་པའམ། སོ་ནམ་ནོར་བས་སྟོན་ཐོག་མི་འབྱུང་བ་ལྟར་ ཆོ་ག་ནོར་བར་གྱུར་པ་ལ། །གྲུབ་པ་ནམ་ཡང་མེད་པར་གསུངས། ། གཞན་ཡང་ཕག་མོའི་བྱིན་རླབས་ལ། །གསང་སྔགས་ཆོས་སྒོར་བྱེད་པ་ནི།། རྒྱུ་སྡེ་གང་ནའང་བཤད་པ་མེད། །དེ་བས་དགེ་སློང་བྱེད་པ་ལ། ། མཁན་སློབ་དད་དགེ་མི་དགོས་པར་ རང་བྱུང་གི་ནི་བསྙེན་རྫོགས་ སངས་རྒྱས། དང༌། ། ལྔ་སྡེ་ ཡེ་ཤེས་ཁོང་དུ་ཆུད་ པའི་བསྙེན་རྫོགས། པ་དང༌། ། ཆོས་སྦྱིན་མ་ འཕྲིན་གྱིས་བསྙེན་པར་རྫོགས་པ་དང༌། །དེ་བཞིན་ འོད་སྲུངས་ཆེན་པོ། སྟོན་པ་ཁས་བླངས་ ཀྱི་བསྙེན་རྫོགས༑ དང༌། །ཚུར་ཤོག་ལ་སོགས་ སོ་ཏ་ཡ་ནའི་བུ་དྲིས་པའི་ལན་གླན་པས། བསྙེན་རྫོགས་བླང༌། ། ད་ལྟ་བྱེད་ན་རྡོ་རྗེ་ཕག་མོའི་བྱིན་རླབས་དང༌། །འདི་འདྲའི་ལུགས་ཀྱི་བསྙེན་རྫོགས་གཉིས། འཁྲུལ་པ་ཡིན་པ་མཉམ་པོ་ལ། ། བསྙེན་རྫོགས་ འདི་རྣམས་སྔོན་ སངས་རྒྱས་བཞུགས་པའི་དུས། གྱི་ཆོ་གར་ འདུལ་བ་ལུང་ལས། བཤད། ། རྡོ་རྗེ་ཕག་མོའི་བྱིན་རླབས་ལ་སྔོན་ཆོག་ཏུའང་བཤད་པ་མེད། རྡོ་རྗེ་འཆང་གིས་ཀྱང་སྔོན་གྱི་ཆོ་ག་ཐམས་ཅད་སྤྲུལ་པའི་དཀྱིར་འཁོར་དུ་དབང་བསྐུར་བར་གསུངས་སོ། ། དེས་ན་ཉན་ཐོས་ཐེག་པ་ནི། །ནུབ་ཀྱང་གཟུགས་བརྙན་ཙམ་ཞིག་སྣང༌། །རྡོ་རྗེ་ཐེག་པའི་བསྟན་པ་ལ། ། གཟུགས་བརྙན་ཙམ་ཡང་མི་སྣང་ངོ༌། ། དེང་སང་ བླུན་པོ་སྙིང་ཕོད་ཅན་ རྣམས། གྱིས་ཀྱང༌། །འདུལ་བའི་ ལ་ཆོ་ག་དང་འོལ་སྤྱི་མ་བསྟུན་པ། ཆོ་ག་ ལ། བརྒལ་མ་ནུས།། གསང་སྔགས་ ཀྱི། ཆོ་ག་ དབང་དང་རིམ་གཉིས། ཐམས་ཅད་ལ། །བླུན་པོ་རྣམས་ཀྱིས་ རྒྱུད་སྡེ་ནས་མ་གསུངས་པའི་ཕག་མོའི་ཆོ་ག་ལ་སོགས་པ། རང་བཟོར་སྤྱོད། ། པ་མང༌། དཔེར་ན་རབ་བྱུང་གང་ཟག་ནི། ། ལུང་ལས། ཚོགས་ཀྱིས་ཚོགས་ཀྱྀ་ལས་མི་བྱ།།ཞེས་བྱ་བ་ལ་བརྟེན་ནས་

གསུམ་ལས་མང་བ་འཇུག་མི་ནུས། །སྔགས་ཀྱི་དབང་བསྐུར་བྱེད་པ་ན། །གྲངས་ངེས་མེད་པར་དབང་བསྐུར་བྱེད། །འདི་ནི་རྡོ་རྗེ་འཆང་གིས་བཀག །སྤྱོད་པའི་རྒྱུད་ཀྱི་དབང་བསྐུར་ལ། །སློབ་མ་གྲངས་ངེས་མེད་པར་གསུངས། །ལྷག་མ་དམིགས་བསལ་མཛད་པ་ཡི། །སློབ་མ་ལ་ནི་གྲངས་ངེས་ཡོད། །འདི་ནི་གསང་བ་སྤྱི་རྒྱུད་ལས། །མཁས་པས་སློབ་མ་གཅིག་གམ་གསུམ། །ལྔའམ་ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང༌། །དེ་བས་ལྷག་པའི་སློབ་མ་ནི། ། ཡོངས་སུ་གཟུང་བར་མི་ཤེས་སོ། །ཞེས་གསུངས་འདི་ནི་ཀུན་ལ་འཇུག །དེ་བས་ལྷག་པའི་སློབ་མ་ལ། །ཆོ་ག་ཡོངས་སུ་རྫོགས་པ་ནི། །མཚན་མོ་གཅིག་ལ་ཚར་མི་ནུས། །དེ་ཡི་མཚན་མོར་མ་ཚར་ན། །ཆོ་ག་ཉམས་པར་འགྱུར་བར་གསུངས། །དེ་ཡང་གསང་བ་སྤྱི་རྒྱུད་ལས། །ལྷ་ཡང་ཉི་མ་ནུབ་པ་ན། །ངེས་པར་བྱིན་གྱི་རླབས་ཀྱིས་འདུ། །ཉི་མ་ཤར་བར་མ་གྱུར་བར། ། མཆོད་ནས་གཤེགས་སུ་གསོལ་བ་ཤིས། །འདི་ནི་བྱ་བའི་རྒྱུད་ཡིན་པས། ། གཞན་གྱི་ཆོ་ག་མིན་སྙམ་ན། །གཞན་རྣམས་ཀུན་ལའང་འདི་འཇུག་པར། ། སྤྱི་རྒྱུད་ཉིད་ལས་འདི་སྐད་གསུངས། ། རྒྱུད་སྡེ་ གང་དུ་ དབང་དང་རབ་གནས་ལ་སོགས་པའི། ལས་ནི་ཡོད་གྱུར་ལ། །ལས་ཀྱི་ཆོ་ག་རྣམས་ གསལ་པོ། མེད་པ། ། དེར་ནི་ གསང་བ། སྤྱི་ཡི་རྒྱུད་དག་ལས། །གསུངས་པའི་ཆོ་ག་མཁས་པས་བསྟེན ༑ ༑ ཞེས། དེ་སྐད་གསུངས་ཕྱིར་ཆོ་ག་འདི། ། དབང་བསྐུར་གསུངས་ལ་གྲངས་ངེས་མ་གསུངས་པའི་ རྒྱུད་རྣམས་ཀུན་ལ་འཇུག་པ་ཡིན། །དེང་སང་བྱིན་རླབས་མི་བྱེད་ཅིང༌། །དབང་བསྐུར་བྱེད་པ་ཁ་ཅིག་ཀྱང༌། །རྫོགས་སངས་རྒྱས་ཀྱིས་གསུངས་པ་ཡི། །དཀྱིལ་འཁོར་ཆོ་ག་མི་བྱེད་པར། །གཡུང་དྲུང་རིས་ཀྱི་དཀྱིལ་འཁོར་དང༌། །ནས་འདྲ་ པདྨ་འདབ་བརྒྱད། ལ་སོགས་བྱེད་པ་ཐོས། ། འདི་འདྲ་དག་ཏུ་དབང་བསྐུར་ཡང༌། །སྡོམ་པ་ཐོབ་པར་མི་འགྱུར་རོ། །དེ་ཡི་རྒྱུ་མཚན་བཤད་ཀྱིས་ཉོན། །ཕྱི་དང་ ལུས་ངག་ཡིད་གསུམ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན།

ནང་གི་རྟེན་འབྲེལ་གྱི། །སྟོབས་ཀྱིས་ འཇིག་རྟེན་གྱི་ཁམས་སྦྱོང་བ༑ དཀྱིལ་འཁོར་འབྱུང་བ་ཡིན། ། གཡུང་དྲུང་རིས་ལ་སོགས་པའི་དཀྱིལ་འཁོར་ འདི་ལ་རྟེན་འབྲེལ་བསྒྲིག་མི་ནུས། །དེས་ན་སངས་རྒྱས་རྣམས་ཀྱིས་བཀག །དབང་བསྐུར་བྱེད་པ་ཕལ་ཆེར་ཡང༌། །སློབ་མ་བརྒྱ་སྟོང་གྲངས་མེད་ལ། ། སྦྱོར་དངོས་རྗེས་ཀྱི་ཆོ་ག་རྣམས། །སངས་རྒྱས་གསུངས་བཞིན་མི་ཤེས་པར ༑ ༑ མ་འབྲེལ་འགལ་ཞིང་ཉམས་པ་ཡི། །ཆོ་གའི་གཟུགས་བརྙན་བྱེད་པ་ལ། །དབང་བསྐུར་ཡིན་ཞེས་བླུན་པོ་སྨྲ། །དེ་ཡི་ལུས་ངག་ཡིད་གསུམ་གྱི ༑ ༑ རྣམ་པ་གདོན་གྱིས་ འཕག་རྒལ་དང་ཀུ་ཅོ་འདོན་པ། བསྒྱུར་བ་ལ། །བྱིན་རླབས་ཡིན་པར་འཁྲུལ་པ་མང༌། །དཔལ་ལྡན་དམ་པ་དང་པོ་ འི་རྒྱུད། ལས། ། ཆོ་ག་ཉམས་པའི་བྱིན་རླབས་ཀུན། །བགེགས་ཀྱིས་ཡིན་པར་ ཕྱག་དར་ཁྲོད་ཀྱི་ཤ་ཟ་ལ་སོགས་པ་འཇུག་པར། རྒྱལ་བས་གསུངས། །ཆོ་ག་དག་པར་གྱུར་པ་ལས།། ལུས་ངག་ཡིད་གསུམ་འགྱུར་བ་ བྱུང་བ་སངས་རྒྱས་བྱིན་རླབས་ཡིན། ། པར་གསུངས། ཁ་ཅིག ། དབང་བསྐུར་མེད་ཀྱང་ལམ་ཟབ་མོ། །བསྒོམས་ན་སངས་རྒྱས་འགྲུབ་སྙམ་ན། །དབང་བསྐུར་མེད་པར་ལམ་ཟབ་མོ། །བསྒོམ་པ་ངན་འགྲོའི་རྒྱུ་རུ་གསུང༌། །ཕྱག་རྒྱ་ཆེན་པོ་ཐིག་ལེ འི་རྒྱུད། ལས། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་སྐྱེ། །དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་ནོད་ཞུ། །ཞེས་གསུངས་རྒྱུད་སྡེ་གཞན་ལས་ཀྱང༌། །དེ་ལྟར་གསུངས་ དམ་པ་དང་པོ་ལས། དབང་བསྐུར་མེད་པར་སྔགས་འཆད་དང༌། །ཟབ་མོ་དོན་ཉིད་སྒོམ་བྱེད་པ། །དེ་དོན་ལེགས་པར་ཤེས་ན་ཡང༌། །དམྱལ་བར་འགྱུར་གྱི་གྲོལ་བ་མེད། །ཅེས་བྱ་བ་དང༌། རྒྱུད་རྡོ་རྗེ་ཕྲེང་བ་ལས། དབང་བསྐུར་མེད་པར་རྒྱུད་འཆད་པ། །སྒྲུབ་པོས་སྔགས་ཀྱི་དོན་ཤེས་ཀྱང༌། །ཤི་ནས་ངུ་འབོད་ཆེན་པོར་ལྷུང༌།

།ཞེས་བྱ་བ་སོགས་པ་རྒྱས་པར་གསུངས་སོ། ། ཕྱིར་འབད་པར་བྱ། ཁ་ཅིག་གང་ཟག་དབང་པོ་རབ ༑༑ སྨིན་བྱེད་ཕག་མོའི་བྱིན་རླབས་ཡིན། །འབྲིང་དང་ཐ་མ་དག་ལ་ནི།། དབང་བསྐུར་ཆོ་ག་དགོས་ཞེས་ཟེར། བ་འདི་རང་བཟོ་ཡིན་ཏེ། ། གང་ཟག་རབ་འབྲིང་གསུམ་ཀ་ལ། །ཕག་མོའི་བྱིན་རླབས་སྨིན་བྱེད་དུ། །རྒྱུད་སྡེ་ཀུན་ལས་གསུངས་པ་མེད། །འཕགས་པ་རྣམས་ཀྱིས་གང་ཟག་རབ། །སྤྲུལ་པ་ཡི་ནི་དཀྱིལ་འཁོར་དུ། །དབང་བསྐུར་མཛད་ཅེས་ དེ་ཉིད་བསྡུས་པ་ལ་སོགས་པའི་རྒྱུད་སྡེ་རྣམས་ལས། གསུངས་པ་ནི། །སྔོན་གྱི་ཆོ་ག་འཕགས་པའི་ གང་ཟག་རྣམས་ཀྱི་ལུགས༑ ཡིན། །དེང་སང་གང་ཟག་རབ་འབྲིང་ཀུན། །རྡུལ་ཚོན་གྱི་ནི་དཀྱིལ་འཁོར་དུ། །དབང་བསྐུར་བྱ་བར་གསུངས་མོད་ཀྱི། །གཞན་གྱི་ ཕག་མོ་ལ་སོགས་པ། སྨིན་བྱེད་རྒྱུད་ལས་བཀག །ལ་ལ་ འཇུག་པ། སེམས་བསྐྱེད་བྱས་པ་ལ ༑ ༑ གསང་སྔགས་བསྒོམ་དུ་འདོད་ཅེས་ཟེར། །འདི་ནི་སྔགས་ཀྱི་འཁྲུལ་ བྱ་བ། ཡིན་ནོ། །འདི་ཡང་ཕྱེ་སྟེ་བཤད་ཀྱིས་ཉོན། །བྱ་བའི་རྒྱུད་ལ་རྣམ་གསུམ་ཡོད། ། རྟོག་པའི་རྒྱུད་ དོན་ཡོད་ཞགས་ པ་ལ། སོགས་འགའ་ཞིག་ གཙུག་ཏོར་རྣམ་རྒྱལ་གདུགས་དཀར། ལ། །དབང་བསྐུར་སེམས་བསྐྱེད་མ་ཐོབ་ཀྱང༌། །སྨྱུང་གནས་ལ་སོགས་བྱེད་ནུས་ན། །གང་ཟག་ཀུན་གྱིས་ སེམས་ཅན་རྣམས་ལ་ནུས་སམ་མི་ནུས་དྲིས་ཏེ་སྦྱིན་ཞེས་བྱ་བ་དང༌། དུད་འགྲོའི་རྣ་ལམ་དུའང་སྒྲོགས་ཤིག་ཅེས། བསྒྲུབ་པར་གསུངས། །དམ་ཚིག་གསུམ་བཀོད་ མི་གཡོ་བའི་རྟོག་པ། ལ་སོགས་པ། ། འཇུག་པ་སེམས་བསྐྱེད་ཐོབ་ནས་ནི། །ཕྲིན་ལས་ ཞི་དྲག་ལ་སོགས་པ། འགའ་ཞིག་བསྒྲུབ་པའི་ཕྱིར། །ཆོ་ག་ཤེས་ན་བསྒྲུབ་པར་གནང༌། །ལེགས་པར་གྲུབ་པ་ དང་དཔུང་པ་བཟང་པོ། ཡན་ཆད་དུ། །རང་གི་དབང་བསྐུར་མ་ཐོབ་ན། ། སེམས་བསྐྱེད་ཐོབ་ཀྱང་གསང་སྔགས་བཀག ། དཔུང་བཟང་ལས། གང་དག་རིགས་དང་དབང་བསྐུར་ཆོ་ག་མེད། །གང་དག་དཀྱིལ་འཁོར་དུ་ནི་མ་ཞུགས་དང༌། །གང་དག་བྱང་ཆུབ་སེམས་ནི་མ་བསྐྱེད་ལ། །ང་ཡི་གསང་སྔགས་བཟླས་ན་འཕུང་བར་འགྱུར།

།ཞེས་བཀག་གོ ། དེ་ཡང་ལེགས་པར་གྲུབ་པ་ལས། །དབང་བསྐུར་མ་བྱས་པ་དག་ལ། །ཆོ་ག་ཤེས་པས་སྔགས་མི་སྦྱིན། །ཞེས་སོགས་རྒྱས་པར་གསུངས་ལ་ལྟོས། ། ལྷག་མ་རྒྱུད་སྡེ་གསུམ་པོ་ལ། །དབང་བསྐུར་ཐོབ་པ་མ་གཏོགས་པ། ། སེམས་བསྐྱེད་ཙམ་ལ་བརྟེན་པ་ཡི། །ཡི་དམ་བསྒོམ་པ་གསུངས་པ་མེད། ། དབང་བསྐུར་ནང་གི་རྟེན་འབྲེལ་ཡིན། །སེམས་བསྐྱེད་ལ་ནི་རྟེན་འབྲེལ་མེད ༑ ༑ དེས་ན་སེམས་བསྐྱེད་བྱས་ན་ཡང༌། །གསང་སྔགས་ཟབ་མོ་བསྒོམ་པ་ལ། །ལྟུང་བ་ཡོད་པར་རྒྱལ་བས་ དེ་ཉིད་བསྡུས་པ་ལས། དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་མ་སྨྲ་ཞིག སྨྲས་ན་དམ་ཚིག་ཉམས་པར་འགྱུར་རོ། །ཞེས་བྱ་བ་ལ་སོགས་པ། གསུངས། །དེ་ཕྱིར་རྣམ་དབྱེ་ཤེས་དགོས་སོ། །གཏོར་མའི་དབང་བསྐུར་ཞེས་བྱ་དང༌། །ཏིང་ངེ་འཛིན་ དང་ཨཱ་ལི་ཀཱ་ལིའི་དབང་བསྐུར་ལ་སོགས་པ། གྱི་དབང་བསྐུར་ཡང༌། །སློབ་མ་སྨིན་བྱེད་ཆོ་ག་རུ། །རྒྱུད་སྡེ་ཀུན་ལས་གསུངས་པ་མེད། །འགའ་ཞིག་གསང་སྔགས་ད་ལྟ་སྤྱོད། །དབང་བསྐུར་ཕྱི་ནས་ཁས་ལེན་བྱེད། །འདི་ཡང་སངས་རྒྱས་བསྟན་པ་མིན། །དབང་མ་ཐོབ་ལ་ཆོས་བཤད་ན། །སློབ་དཔོན་ལྟུང་བ་ཅན་འགྱུར་ཞིང༌། །སློབ་མའང་སྔོན་དུ་ཉམས་པར་འགྱུར། །ཉམས་པར་གྱུར་པ་དམ་ཆོས་ཀྱི། །སྣོད་མིན་ཞེས་ནི་རྒྱལ་བས་གསུངས། །མདོར་ན་ཆོས་ཀྱིས་ཅི་བྱེད་སོམས། །སངས་རྒྱས་བྱེད་ན་ཆོས་བཞིན་གྱིས། །ལ་ལ་སེམས་ཉིད་མ་རྟོགས་ན། །དབང་བསྐུར་ཐོབ་ཀྱང་མི་ཕན་ཟེར། །གལ་ཏེ་སེམས་ཉིད་རྟོགས་གྱུར་ན།

། དབང་བསྐུར་བྱ་ཡང་མི་དགོས་ལོ། །འོ་ན་སེམས་ཉིད་མ་རྟོགས་ན། །སྡོམ་པ་བསྲུངས་ཀྱང་ཅི་ཞིག་ཕན། །གལ་ཏེ་སེམས་ཉིད་རྟོགས་གྱུར་ན། །སྡོམ་པ་བསྲུང་ཡང་ཅི་ཞིག་དགོས། །རྡོ་རྗེ་ཕག་མོའི་བྱིན་རླབས་ཀྱང༌། །སེམས་ཉིད་རྟོགས་ན་བྱ་ཅི་དགོས། །གལ་ཏེ་སེམས་ཉིད་མ་རྟོགས་ན། །བྱིན་རླབས་བྱས་ཀྱང་ཅི་ཞིག་ཕན། །དེ་བཞིན་སེམས་བསྐྱེད་ལ་སོགས་པ། །ཆོ་ག་ཀུན་ལ་ སེམས་ཉིད་གོ་ན་བླ་མ་ལ་གུས་ཀྱང་ཅི་དགོས་མ་གོ་ན་གུས་པ་བྱས་ཀྱང་ཅི་ཕན། ཚུལ་འདི་མཚུངས། །དེས་ན་རབ་བྱུང་སྡོམ་པ་ མཁན་སློབ་ལས་ལེན་པ། དང༌། །རྡོ་རྗེ་ཕག་མོའི་བྱིན་རླབས་ ཆོས་སྒོ་བ་ལས་ལེན་པ། དང༌། །སེམས་བསྐྱེད་ བྱ་དགོས་ཟེར་ནས༑ འབད་ནས་བྱེད་བཞིན་དུ། ། སངས་རྒྱས་ཀྱིས་གསུངས་ངེས་པའི་ དབང་བསྐུར་མི་དགོས་ཞེས་སྨྲ་བ། །གསང་སྔགས་སྤོང་བའི་གསང་ཚིག་ཡིན། ཁ་ཅིག་ཆོ་ག་མེད་བཞིན་དུ། །བླ་མའི་ལུས་ཀྱི་དཀྱིལ་འཁོར་ལས། །དབང་བཞི་རྫོགས་པར་ལེན་ཞེས་ཟེར། །འོ་ན་ དེ་བཞིན་དུ། དགེ་ཚུལ་དགེ་སློང་ཡང༌། ། མཁན་སློབ་མི་དགོས། བླ་མའི་སྐུ་ལས་ཅིས་མི་ལེན། །སེམས་བསྐྱེད་ཀྱང་ནི་བླ་མ་ཡི། །སྐུ་ཉིད་ལས་ནི་ཐོབ་པའི་ཕྱིར། །སེམས་བསྐྱེད་ཆོ་ག་ཅི་ཞིག་དགོས ༑ ༑ རྡོ་རྗེ་ཕག་མོའི་བྱིན་རླབས་ཀྱང༌། །བླ་མའི་སྐུ་ལས་ཐོབ་པའི་ཕྱིར ༑༑ ཆོས་སྒོ་བ་ལས་བླང་ཅི་དགོས། །དེ་བཞིན་ཆོ་ག་ཐམས་ཅད་ཀྱང༌། ། བླ་མའི་སྐུ་ལས་བླངས་པས་ཆོག ། གྱིས་ལ། རྫོགས་སངས་རྒྱས་ཀྱིས་ མདོ་རྒྱུད་ལས༑ གསུངས་པ་ཡི། །ཆོ་ག་ཟབ་མོ་ཐམས་ཅད་སྤོངས། །གལ་ཏེ་ཆོ་ག་ཉམས་གྱུར་ན། །སོ་སོར་ཐར་དང་སེམས་བསྐྱེད་ཀྱི། །སྡོམ་པ་འཆགས་པར་མི་འགྱུར་ཞིང༌། །རྡོ་རྗེ་ཕག་མོ་ལ་སོགས་པའི། །བྱིན་རླབས་འཇུག་པར་མི་འགྱུར་ན། །རིག་འཛིན་སྔགས་ཀྱི་སྡོམ་པ་ཡང༌། །དབང་བསྐུར་མེད་ན་ཐོབ་མི་ནུས། །དེས་ན་ཆོ་ག་གཞན་དག་ལ། །འབད་པ་ཆེན་པོ་བྱེད་བཞིན་དུ། །དབང་བསྐུར་ཆོ་ག་ བྱ་མི་དགོས་ཟེར་ནས། འདོར་བྱེད་པ། །ཐབས་ལ་བསླུ་བའི་བདུད་ཡོད་ཅེས།

མདོ་དང་མདོ་སྡེ་རྒྱན་ལས། ། གསུངས་པ་འདིར་ཡང་དྲན་པར་བྱ། །དེ་ཕྱིར་དམ་པའི་དོན་དུ་ན། །ཆོས་རྣམས་ཐམས་ཅད་སྤྲོས་བྲལ་ཡིན།།དེ་ལ་ཆོ་ག་གང་ཡང་མེད། །སངས་རྒྱས་ཉིད་ཀྱང་ཡོད་མིན་ན།། ཆོ་ག་གཞན་ལྟ་སྨོས་ཅི་དགོས། །རྒྱུ་དང་ལམ་དང་འབྲས་བུ་ཡི། །དབྱེ་བ་ཐམས་ཅད་ཀུན་རྫོབ་ཡིན། །སོ་སོར་ཐར་དང་བྱང་ཆུབ་སེམས། །དབང་བསྐུར་ལ་སོགས་ཆོ་ག་དང༌། །བསྒོམ་པའི་དམིགས་པ་ཇི་སྙེད་དང༌། །རྟེན་འབྲེལ་ཟབ་མོ་ཐམས་ཅད་དང༌། །ས་དང་ལམ་གྱི་དབྱེ་བ་དང༌། །རྫོགས་པའི་སངས་རྒྱས་ཐོབ་པ་ཡང༌། །ཀུན་རྫོབ་ཡིན་གྱི་དོན་དམ་ ཆ《ཞ》ཏ དུ་ཆོ་ག་བྱེད་པར་ ཇ མིན། །དེ་འདྲའི་དབྱེ་བ་ཤེས་ནས་ནི། །ཆོ་ག་བྱེད་ན་ ཆ《ཞ》ཏ ཡང་དག་ཀུན་རྫོབ་ལ་ ཇ ཐམས་ཅད་གྱིས། ། དོན་དམ་དུ་ཆོ་ག་བྱེད་པ་ མིན་ན་ སྒོམ་པ་ལ་སོགས་པ་བྱ་བ། ཐམས་ཅད་དོར་བར་བྱོས། ། ཕག་མོའི་བྱིན་རླབས་ལ་སོགས་པ་ཆོས་ནས་མ་གསུངས་པའི། ཆོ་ག་ལ་ལ་ བྱེད། དགོས་བཞིན་དུ་ ཆོས་ནས་གསུངས་ངེས་པའི་དབང་བསྐུར་དང༌། རིམ་གཉིས་པ་སོགས་པ། ། ལ་ལའི་ཆོ་ག་མི་དགོས་ཞེས། །སྨྲ་བ་མཁས་པའི་བཞད་གད་གནས། །སངས་རྒྱས་བསྟན་པའང་དཀྲུགས་པ་ཡིན། ། ཏེ་དགོས་པ་ལ་མི་དགོས། མི་དགོས་པ་ལ་དགོས་པ་ཞེས་ཟེར་བའི་ཕྱིར་རོ། །འབུམ་དང་ཕལ་པོ་ཆེ་ལས བདུད་ཀྱི་བྱིན་རླབས་ ཡིན། ཞེས་བྱ་བའང༌། །འདི་འདྲའི་རིགས་ཅན་ཡིན་པར་གསུངས། ཁ་ཅིག་བྱ་བའི་རྒྱུད་སོགས་ སྤྱོད་པ་དང༌།རྣལ་འབྱོར། ལའང་ ༑ ༑ དབང་བཞིའི་ཆོ་ག་བྱེད་པ་དང༌། །དོན་ཡོད་ཞགས་པ་ ཐུགས་རྗེ་ཆེན་པོ་དང་སྒྲོལ་མ། ལ་སོགས་ལའང༌། །རིམ་གཉིས་སྒོམ་པར་བྱེད་པ་ཐོས།། འདི་ཡང་སངས་རྒྱས་དགོངས་པ་མིན། །དེ་ཡི་རྒྱུ་མཚན་འདི་ལྟར་ཡིན།། བྱ་སྤྱོད་རྣམ་འབྱོར་རྒྱུད་གསུམ་གར། །དབང་བཞི་དང་ནི་རིམ་གཉིས་མེད ༑༑ གལ་ཏེ་ཡོད་ན་དེ་དག་ཀྱང༌། །རྣལ་འབྱོར་ཆེན་པོ་ཉིད་དུ་འགྱུར།། དབང་བཞི་དང་ནི་རིམ་པ་གཉིས། །རྣལ་འབྱོར་ཆེན་པོའི་ཁྱད་ཆོས་ཡིན།། གྲུབ་མཐའི་རྣམ་དབྱེ་མི་ཕྱེད་ཅིང༌། །རྒྱུད་སྡེའི་རིམ་པ་མི་ཤེས་པར།

།རྣམ་གཞག་ལེགས་ལེགས་འདྲ་ན་ཡང༌། །ལྷམ་དཔེ་ཞྭ་ལ་བཀབ་པ་ཡིན། །དེས་ན་རྒྱུད་སྡེ་བཞི་པོ་ཡི། །དབང་དང་ལམ་གྱི་དབྱེ་བ་ལ། །མི་འདྲའི་དབྱེ་བ་རྣམ་བཞི་ཡོད། །རང་རང་ཆོ་ག་བཞིན་བྱས་ན། །དེ་ནས་གསུངས་པའི་དངོས་གྲུབ་འབྱུང༌། །ལ་ལ་དབང་བསྐུར་མ་བྱས་ཀྱང༌། །གལ་ཏེ་སྔགས་ལ་མོས་ཐོབ་ན། །དེ་ཉིད་ཆོས་ཀྱི་སྒོ་ཡིན་པས། །གསང་སྔགས་བསྒོམ་དུ་རུང་ཞེས་ཟེར། །འོ་ན་སྡོམ་པ་མ་ཐོབ་ཀྱང༌། །རབ་ཏུ་བྱུང་ལ་མོས་པ་ཉིད། ། སྡོམ་པ་ལེན་པའི་སྒོ་ཡིན་པས། །སྡོམ་པ་བསྲུངས་པས་ཆོག་གམ་ཅི། ། སེམས་བསྐྱེད་སྡོམ་པ་མ་ཐོབ་ཀྱང༌། །སེམས་བསྐྱེད་པ་ལ་མོས་པ་ཉིད། ། བྱང་ཆུབ་སྤྱོད་པའི་སྒོ་ཡིན་པས། །སེམས་བསྐྱེད་བླང་ཡང་ཅི་ཞིག་དགོས།། དེ་བཞིན་སོ་ནམ་མ་བྱས་ཀྱང༌། །ལོ་ཐོག་ལ་ནི་མོས་པ་ཉིད། །བཟའ་རྒྱུ་ཟ་བའི་སྒོ་ཡིན་པས། །སོ་ནམ་ལ་ཡང་འབད་ཅི་དགོས། །འདི་འདྲའི་རིགས་ཀྱི་ཆོས་ལུགས་ཀུན། །དེ་འདྲའི་རིགས་ཀྱིས་སུན་དབྱུང་ངོ༌། །དེས་ན་ཆོས་སྒོ་ཞེས་བྱ་བ། ། རྒྱ་གར་ན་མེད། བོད་ཀྱིས་སྦྱར་བ་ཡིན། འདི་ཡི་མིང་གིས་འཁྲུལ་གཞི་བྱས། །དབང་བསྐུར་ཆོས་སྒོ་ཙམ་ཡིན་གྱི། །འཚང་རྒྱ་བ་ཡི་ཆོས་གཞན་ཞིག །བསྒོམ་རྒྱུ་ལོགས་ན་ཡོད་དོ་ཞེས། །བླུན་པོ་རྣམས་ཀྱིས་མུན་བསྒོམ་བྱས། །འོ་ན་དགེ་སློང་སྡོམ་པ་ཡང༌། །དགེ་སློང་བྱེད་པའི་སྒོ་ཡིན་གྱི ༑ ༑ དགེ་སློང་སྡོམ་པའི་ངོ་བོ་ཞིག །གཞན་ནས་བཙལ་དུ་ཡོད་དམ་ཅི། ། དེ་བཞིན་སོ་ནམ་བྱེད་པ་ཡང༌། །སྟོན་ཐོག་འབྱུང་བའི་སྒོ་ཡིན་གྱི། ཁ་ཟས་འབྱུང་བའི་ཐབས་གཞན་ཞིག །ལོགས་ནས་བཙལ་དུ་ཡོད་དམ་ཅི། །དེས་ན་སྙིང་གཏམ་འདི་ལྟར་ཡིན། །དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་འབྲེལ་ལམ་ དུ། བྱེད་པ་ ཡིན་པ། ས། །རྟེན་འབྲེལ་བསྒྲིག་པའི་གདམས་ངག་ཡིན། །ཕུང་པོ་ཁམས་དང་སྐྱེ་མཆེད་ལ། །སངས་རྒྱས་ ཀྱི། ས་བོན་ ཆོ་གའི་རྟེན་འབྲེལ་ཁྱད་པར་ཅན་གྱིས། བཏབ་ནས་ནི། ། རབ་ ཚེ་འདིར་ འབྲིང་འཆི་ཀའམ་བར་དོ་རུ། སངས་རྒྱས་ ཐོབ་པར།

བྱེད་པ་ རྒྱུད་རྡོ་རྗེ་རྩེ་མོ་ལས། དཀྱིལ་འཁོར་ཆོ་ག་ཇི་ལྟར་བུ། །ཆོ་ག་ཆོས་དང་རྣལ་འབྱོར་ཏེ། །གསང་བའི་ཐར་པ་ཡང་དག་འབྱུང༌། །སྐྱེ་བ་འདི་ཉིད་ཁོ་ན་ལ། །རབ་དགའ་སྒྲུབ་པར་བྱེད་པ་ཡིན། །ཞེས་གསུངས་སོ།། ཡི། །ཐབས་ལ་དབང་བསྐུར་ཞེས་སུ་བཏགས། ཏེ་དཔེར་ན་སྟོན་ཐོག་འབྱུང་བའི་ཐབས་ལ་སོ་ནམ་བྱེད་པ་བཞིན་ནོ༑༑ དེས་ན་གང་ཟག་དབང་པོ་རབ ། ། ཆ《ཞ》ཏ ཨིནྡྲ་བོ་དྷི་ལྟ་བུ། ཇ དབང་བསྐུར་ཉིད་ཀྱིས་གྲོལ་བར་གསུངས། །དབང་གིས་གྲོལ་བར་མ་ནུས་པའི། །གང་ཟག་གཞན་ལ་ ལམ་རིམ་གཉིས། བསྒོམ་དགོས་ ལ་དབང་མ་ཐོབ་ན་ལམ་བསྒོམས་ཀྱང་གསང་སྔགས་ཀྱི་ལུགས་ཀྱི་གྲུབ་ཐོབ་མི་ཡོང་བར་གསུངས། སོ། །དེས་ན་དབང་བསྐུར་ཐོབ་པ་དེ། །བསྲུང་ཞིང་འཕེལ་བར་བྱེད་པ་ལ། །བསྒོམ་པ་ཞེས་སུ་བཏགས་པ་ཡིན། པས་དབང་གིས་ཡན་ལག་མ་ཡིན་པའི་སྒོམ་བྱ་བ་ལོགས་པ་མེད། ། དེ་ཕྱིར་ཕ་རོལ་ཕྱིན་པ་ལ། ། སྨོན་འཇུག་གི སེམས་བསྐྱེད་ བླངས་ནས་བསྲུང་བའི་ཐབས། མིན་པའི་ཆོས་གཞན་ ལོགས་ན། མེད། །རྡོ་རྗེ་ཐེག་པའི་སྒོར་ཞུགས་ནས། ། དབང་བསྐུར་ལས་གཞན་ཆོས་མེད་དོ། །དེས་ན་ཐུབ་པས་རྒྱུད་སྡེ་ ཐམས་ཅད། ལས ༑ ༑ དབང་བསྐུར་ཁོ་ནར་བསྔགས་པ་དང༌། །མཁས་ པ། རྣམས་ཅི་ནས་ ཀྱང་བདོག་པ་ཐམས་ཅད་ཕུལ་ཏེ། དབང་བསྐུར་ ཞུ་བ། ལ། །གུས་པའི་རྒྱུ་མཚན་དེ་ལྟར་ཡིན། །ལ་ལ་དབང་བསྐུར་མུ་བཞི་འདོད། ། འདི་དབང་བསྐུར་རྒྱལ་པོ་ཞེས་བྱ་བའི་རྒྱུད་ལས་གསུངས་ཟེར་ཏེ་དེ་བོད་མ་ཡིན། དབང་བསྐུར་བྱས་ཀྱང་མ་ཐོབ་དང༌།། མ་བྱས་ཀྱང་ནི་ཐོབ་པ་དང༌། །བྱས་ན་ཐོབ་ལ་མ་བྱས་ན། །མི་ཐོབ་པ་དང་རྣམ་བཞིར་འདོད། །འདི་འདྲ་ ཁུངས་མའི་རྒྱུད་སྡེ། གང་ནའང་བཤད་པ་མེད། ། བསྟན་པ་དཀྲུགས་པའི་སྙད་ཀར་ཟད། །འོན་ཀྱང་འདི་ཡང་བརྟག་པར་བྱ།། སོ་སོར་ཐར་པའི་སྡོམ་པ་དང༌། །བྱང་ཆུབ་སེམས་དཔའི་སེམས་བསྐྱེད་ལའང་ ༑ ༑ མུ་བཞི་ཅི་ཡི་ཕྱིར་མི་བརྩི། །དེ་བཞིན་བསྒོམ་ལའང་ཅིས་མི་མཚུངས ༑ ༑ བསྒོམས་ཀྱང་མི་སྐྱེ་མ་བསྒོམས་ཀྱང༌། །སྐྱེ་བ་ལ་སོགས་མུ་བཞི་ཡོད་

པས་མུ་བཞི་རྩིས་ལ་དབང་བསྐུར་མི་ལེན་པ་ལྟར། སོ་སོར་ཐར་པའི་སྡོམ་པ་དང༌། སེམས་བསྐྱེད་ལའང་མུ་བཞི་རྩིས་ལ་མ་ལེན། སྒོམ་ལའང་མུ་བཞི་རྩིས་ལ་མ་སྒོམས། ། མུ་བཞི་ཀུན་ལ་ཡོད་བཞིན་དུ། །གཞན་ལ་མུ་བཞི་མི་བརྩི་བར། །དབང་བསྐུར་ཉིད་ལ་བརྩི་བ་ནི། །བདུད་ཀྱི་གསང་ཚིག་ཡིན་པར་དོགས། ། དཔེར་ན། སྨན་པ་གཡོན་ཅན་གྱིས་སྨན་བཟང་པོ་ཐམས་ཅད་བསགས་ཏེ། རྩ་བའི་སྨན་གཅིག་བོར་ནས་ནད་པ་གསོར་མི་རུང་བར་བྱེད་པ་ལྟར། གསང་སྔགས་ཀྱི་ཆོས་ཟབ་མོ་གཞན་ཡོད་ཀྱང༌། རྩ་བའི་སྨན་དབང་བསྐུར་བོར་ནས་གསོར་མི་རུང་བར་གཏོང་སྟེ། གསང་སྔགས་ཀྱི་གནད་ཟབ་མོ་ཐམས་ཅད་དབང་བསྐུར་ལ་ཡོད་པས་དེ་འབོར་བའི་ཕྱིར་རོ། གལ་ཏེ་མུ་བཞི་ཡོད་ དུ་ཆུག་ ན་ཡང༌། ། སོ་སོའི་མཚན་ཉིད་ཤེས་མི་ནུས། །ཅི་སྟེ་ཤེས་པར་ནུས་ན་ནི། ། ལུས་ངག་ཡིད་གསུམ་གྱི་རྣམ་པ་ཐ་དད་འདི་ལྟར་ཡོད་ཅེས། དེ་ཡི་མཚན་ཉིད་སྨྲ་དགོས་ ཏེ་སྨྲ་མི་ནུས་ སོ།། གལ་ཏེ་འོལ་ཚོད་ སྨྲས་ཀྱང་རང་བཟོ་མ་ཡིན་པ། ། ཁུངས་མའི་ ལུང་དང་མཐུན་པ་ཁྱེད་ལ་མེད། དེ་ཁུངས་མ་ནས་འདི་འདྲ་བཤད་པ་མེད་པའི་ཕྱིར་རོ། ། གལ་ཏེ་མུ་བཞི་བདེན་སྲིད་ན། །གཞན་ལ་དབང་བསྐུར་མི་བྱེད་ཀྱང༌། །བྱས་ན་ཐོབ་པའི་གང་ཟག་ལ། །དབང་བསྐུར་ཅི་ཡི་ཕྱིར་མི་དགོས། །གཞན་ལ་དབང་བསྐུར་མི་དགོས་པས། །དེ་ལའང་དབང་བསྐུར་མི་དགོས་ན། །ནད་མེད་པ་ལ་སྨན་སྤོང་བས། །ནད་པ་ལ་ཡང་སྤོང་ངམ་ཅི། །འདི་འདྲའི་ཆོས་ལོག་ཐམས་ཅད་ནི། །བདུད་ཀྱི་བྱིན་རླབས་ཡིན་ཞེས་བྱ། ཁ་ཅིག་གསང་སྔགས་གསང་བ་ལ། །ཡེ་གསང་ཐབས་ཀྱིས་ཆོད་པའི་ཕྱིར། ། དབང་བསྐུར་མ་ཐོབ་པ་ལ་གསང་སྔགས་བཤད་ཀྱང༌། གསང་སྒྲོགས་ ཀྱི། ལྟུང་བ་མེད་ཅེས་ཟེར། །འདི་ཡང་ཅུང་ཟད་བརྟག་པར་བྱ། །ཡེ་གསང་ཞེས་བྱའི་དོན་ཅི་ཞིག །གལ་ཏེ་གོ་བ་མེད་པ་ལ། །ཟེར་ན་གོ་བའི་གང་ཟག་ལ། །ཡེ་གསང་མིན་ཕྱྀར་ལྟུང་བར་འགྱུར ༑ ༑ གལ་ཏེ་དམ་པའི་ཆོས་ཡིན་པས། །དམ་ཆོས་བདེན་པའི་བྱིན་རླབས་འདི། །སུ་ཡིས་ཐོས་ཀྱང་ཕན་ཡོན་ཆེ།

།དེས་ན་གསང་སྒྲོགས་མི་འབྱུང་ན། །གལ་ཏེ་ ཁྱེད་ཀྱིས། དམ་ཆོས་བདེན་པ་ ཆ《ཞ》ཏ མ་གོ་ལ་ཆེ ཇ རུ། །གོ་ན་ཆོས་ནས་འབྱུང་བཞིན་གྱིས། །ཆོས་ལ་གསང་ བ་གསང་སྔགས། དང་མི་གསང་བ་ ཕར་ཕྱིན་པ འི། །ལུགས་གཉིས་རྒྱལ་བ་རྣམས་ཀྱིས་གསུངས། །དེས་ན་ཡེ་གསང་ཞེས་བྱ་བ། །འདི་ཡང་ ཆོས་ཁུངས་མ་ནས་བཤད་པ་མེད་པའི་ཕྱིར། བསྟན་ལ་གནོད་ཚིག་ཡིན། ཁ་ཅིག་འཁྲུལ་དང་མ་འཁྲུལ་མེད། །ཐབས་ལམ་གཅིག་ཏུ་ངེས་པ་མེད། །ལྟ་བ་རྟོགས་པས་ཀླུ་སྒྲུབ་གྲོལ། །པདྨ་འབྱུང་གནས་བསྐྱེད་རིམ་གྱིས། །དཀའ་ཐུབ་སྤྱད་པས་ལཱུ་ཧི་པ། །སྤྱོད་པའི་གྲོགས་ཀྱིས་ནག་པོ་པ། །རླུང་གི་སྟོབས་ཀྱིས་གོ་རཀྵ། །གཏུམ་མོའི་སྟོབས་ཀྱིས་ཤ་ཝ་རི། །ཕྱག་རྒྱ་ཆེན་པོས་ས་ར་ཧ། །བྱིན་རླབས་སྟོབས་ཀྱིས་ཏོག་ཙེ་བ། །ཟ་ཉལ་འཆག་གིས་ཞི་བ་ལྷ། །ཨིནྡྲ་བྷཱུ་ཏི་འདོད་ཡིན་གྱིས། །རྟེན་འབྲེལ་ཐམས་ཅད་ཚོགས་པ་ལས། །བིརྺ་པ་ལ་གྲུབ་ཐོབ་བྱུང༌། །འདི་འདྲའི་ཐབས་ལམ་སྣ་ཚོགས་ལ། །སྐུར་བ་གདབ་ཏུ་མི་རུང་ཟེར། །འདི་ཡང་ལེགས་པར་བཤད་ཀྱིས་ཉོན། །ཐབས་དང་ཤེས་རབ་གཉིས་མིན་པའི ༑ ༑ སངས་རྒྱས་སྒྲུབ་པའི་ཐབས་གཞན་མེད། །དེས་ན་གྲུབ་ཐོབ་ཐམས་ཅད་ཀྱང༌། །ཕྱོགས་རེའི་ཐབས་ཀྱིས་གྲོལ་བ་མིན། །དབང་དང་རིམ་གཉིས་ལས་བྱུང་བའི། །ཡེ་ཤེས་སྐྱེས་པས་གྲོལ་བ་ཡིན། །ལྟ་བ་དང་ནི་བསྐྱེད་རིམ་དང༌། །གཏུམ་མོ་དང་ནི་བྱིན་རླབས་སོགས། །དེ་དག་རྐྱང་པས་གྲོལ་བ་མིན། །དབང་བསྐུར་བ་ཡི་བྱིན་རླབས་དང༌། །རིམ་གཉིས་བསྒོམས་པའི་རྟེན་འབྲེལ་གྱིས། །ཡེ་ཤེས་རྟོགས་ནས་གྲོལ་བ་ཡིན། ། བསྐྱེད་རིམ་རླུང་དང་གཏུམ་མོ་སོགས། །རིམ་པ་གཉིས་ལས་ཐ་དད་མིན། ། བྱིན་རླབས་དེ་ལས་བྱུང་བ་ཡིན། །ལྟ་བ་དེ་ཡི་ཡན་ལག་ཡིན། །ཕྱག་རྒྱ་ཆེན་པོ་ ཞེས་བྱ་བ་དབང་དང་རིམ་པ་གཉིས་པོ། དེའི་ཡེ་ཤེས། ལ་ཟེར་བ་ཡིན་གྱི། བོད་ལུགས་ཀྱི་ཕྱག་རྒྱ་ཆེན་པོ་འདི་ལ་ཕྱག་རྒྱ་ཆེན་པོར་ཆོས་ནས་བཤད་པ་མེད། ། དེ་ཡི་སྤྲོས་བཅས་སྤྱོད་པ་ནི། །ཨིནྡྲ་བྷཱུ་ཏིས་མཛད་པ་ཡིན།

།དེ་ཡི་སྤྲོས་མེད་སྤྱོད་པ་ལ ༑ ༑ བྷུ་ ཟ། སུ་ ཉལ། ཀུ་ འཆག ཞེས་སངས་རྒྱས་གསུངས། །དེ་ཡི་ཤིན་ཏུ་སྤྲོས་མེད་ནི། །རིམ་གཉིས་བརྟན་པར་བྱ་བའི་ཕྱིར། །གྲུབ་ཐོབ་རྣམས་ཀྱིས་མཛད་པ་ནི། ། རྒྱུད་སྡེ་རྣམས་ལས། ཀུན་ཏུ་བཟང་པོའི་སྤྱོད་པར་བཤད། །དེས་ན་ ཐབས་དང་ཤེས་རབ་ཀྱི། རྒྱུ་རྐྱེན་མ་ཚོགས་པར། །སངས་རྒྱས་འབྲས་བུ་མི་འབྱུང་མོད། །སྔ་མའི་ལས་འཕྲོའི་བྱེ་བྲག་དང༌། །ནང་གི་རྟེན་འབྲེལ་ཁྱད་པར་གྱིས། །ཡེ་ཤེས་སྐྱེ་བའི་སྣ་འདྲེན་ནི། །ཐབས་ཀྱི་དབྱེ་བས་བྱེད་པར་གསུངས། །དཔེར་ན་ནད་པའི་ལུས་བརྟས་པ། །བཟའ་དང་བཏུང་བས་བྱེད་མོད་ཀྱི། །དེ་ཡི་ཡི་ག་འབྱེད་པ་ནི། །ཟས་ཀྱི་ཁྱད་པར་ སེའུ་འབྲུའམ་ཞོ་ལ་སོགས་པ། ཡིན་པ་བཞིན། །དེ་ཕྱིར་ དབང་དང་རིམ་གཉིས་ལ་སོགས་པའི། ཐབས་ཀྱི་ཁྱད་པར་ལ། ། མི་དགོས་ཞེས་ སྐུར་པ་འདེབས་ན་བླུན་པོ་ཡིན། །འོན་ཀྱང་ སེམས་ངོ་འཕྲོད་པ་ལྟ་བུ། རེ་རེས་འཚང་རྒྱ་བར། །འདོད་ན་ཤིན་ཏུ་འཁྲུལ་པར་བཤད ༑ ༑ དེས་ན་ གསང་སྔགས་ལ་འཚང་རྒྱ་བར་འདོད་ན། སྨིན་བྱེད་དབང་དང་ནི། ། རིམ་པ་གཉིས་ལ་འབད་པར་གྱིས། །སོ་ནམ་ཚུལ་བཞིན་བྱས་པ་ཡི། །ལོ་ཏོག་རིམ་གྱིས་སྨིན་པ་ལྟར། །ཕ་རོལ་ཕྱིན་པའི་ལམ་ཞུགས་ན། །གྲངས་མེད་གསུམ་གྱིས་རྫོགས་འཚང་རྒྱ། །སྔགས་ཀྱིས་བཏབ་པའི་ས་བོན་ནི།། ཉི་མ་གཅིག་ལ་ལོ་ཏོག་སྨིན། །རྡོ་རྗེ་ཐེག་པའི་ཐབས་ཤེས་ན། །ཚེ་འདི་ཉིད་ལ་སངས་རྒྱས་འགྲུབ། །སྟོང་ པ། ཉིད་ དང་བྱམས་པ། སྙིང་རྗེ་ ལ། སོགས་བསྒོམ་པ། །ཕ་རོལ་ཕྱིན་པའི་གཞུང་ལུགས་ཡིན། །དེ་ཡིས་ཇི་ལྟར་མྱུར་ན་ཡང་ ༑ ༑ བསྐལ་པ་ གྲངས་མེད་གསུམ་གྱི་དཀའ་སྤྱད་དགོས། །རྫོགས་པའི་སངས་རྒྱས་ལམ་པོ་ཆེ། །རྩོད་པ་ཀུན་ལས་གྲོལ་བའི་ཆོས། །མཁས་པ་ཀུན་གྱིས་གུས་པས་བསྟེན། །གལ་ཏེ་འདི་བཞིན་བསྒྲུབ་འདོད་ན། ། མདོ་ལས་ རྡོ་རྗེ་ཕག་མོའི་བྱིན་རླབས་ བཤད་པ། མེད། །ལྷན་སྐྱེས་ལ་སོགས་ པའི་ལྷ། འདིར་མི་བསྒོམ། །གཏུམ་མོ་ འཕྲུལ་འཁོར། ལ་སོགས་ཐབས་ལམ་བྲལ། ། ཕྱག་རྒྱ་ཆེན་པོ་

བསྒོམ་པ འི་ཐ་སྙད་མེད། །ཚེ་འདི་དང་ནི་བར་དོ་དང༌། །ཕྱི་ མར་འཚང་རྒྱ་ ཕར་ཕྱིན་པ། ཁོང་མི་བཞེད། །འོན་ཀྱང་ཐེག་པ་ཆེན་པོ་ཡི། །སྡེ་སྣོད་རྣམས་ལས་འབྱུང་བ་བཞིན། །བྱང་ཆུབ་མཆོག་ཏུ་སེམས་བསྐྱེད་ལ། ། གྲངས་མེད་གསུམ་དུ་ཚོགས་གཉིས་སོགས། །སེམས་ཅན་ཡོངས་སུ་སྨིན་པ་དང༌། །སངས་རྒྱས་ཞིང་རྣམས་ལེགས་པར་སྦྱོངས། །ས་བཅུའི་ཐ་མར་བདུད་བཏུལ་ནས། །རྫོགས་པའི་སངས་རྒྱས་ཐོབ་པར་ ཕར་ཕྱིན་ལས། གསུངས ༑ ༑ ཕ་རོལ་ཕྱིན་གཞུང་ ལྟར་མགོ་དང་རྐང་ལག་གཏོང་ཞིང་ཞུམ་པའི་སེམས་མེད་པ་ལ་སོགས་པ་བསྐལ་པ་གྲངས་མེད་གསུམ་གྱི་དཀའ་བ་སྤྱད་ མི་ནུས་པར། །གལ་ཏེ་ འཇུག་པ་བདེ་བས་མྱུར་དུ་སངས་རྒྱས་ཐོབ་པར་འདོད་པས། གསང་སྔགས་བསྒོམ་ པར་ འདོད་ན།། ཆོ་ག་ ནོར་བ་མེད་པའི་དབང་བཞི་ལོངས། ། གདམས་ངག་གི་གནད། འཁྲུལ་པ་མེད་པའི་རིམ་གཉིས་སྒོམས། ། དབང་དང་རིམ་པ་གཉིས་པོ་ དེ་ལས་བྱུང་བའི་ཡེ་ཤེས་ནི ༑ ༑ ཕྱག་རྒྱ་ཆེན་པོ་ ཞེས་བྱ་བ་ཡིན་པས་དེ་ལ། གོམས་པར་བྱ ། ། བོད་ལུགས་ཀྱི་རྟོག་པ་ཁ་བཀག་པའི་ཕྱག་རྒྱ་ཆེན་པོ་མི་བསྒོམ། 

དེ་ནས་འཁོར་འདས་བསྲེ་བའི་ཕྱིར། ། རྣམ་པར་དག་པའི་སྤྱོད་པ་ རྒྱུད་ནས་གསུངས་པ་བཞིན། སྤྱད། །ནང་གི་ རྟེན་འབྲེལ་གྱི། ས་ བཅུ་གཉིས། ལམ་ ལྔ། ཀུན་བགྲོད་ནས། །རྡོ་རྗེ་འཛིན་པའི་ས་དགེ་བ། ། བཅུ་གསུམ་པ་ནི་ཐོབ་པར་འགྱུར། །འདི་ནི་དུས་གསུམ་སངས་རྒྱས་ཀྱི། ། དམ་པའི་ཆོས་ཀྱི་སྙིང་པོ་ཡིན། །རྒྱུད་སྡེ་ དྲི་མ་མེད་པ། རྣམས་ཀྱི་གསང་ཚིག་མཆོག ༑ འདི་ཉིད་ཡིན་པར་ཤེས་པར་བྱ། ། སྐྱེས་བུ་ གང་ཞིག་སངས་རྒྱས་བྱེད་འདོད་ན། །དེ་ཡིས་འདི་བཞིན་སྤྱད་པར་བྱ། །ཡང་ན་ཕ་རོལ་ཕྱིན་པ་ཡི ༑༑ མདོ་ལས་ཇི་ལྟར་འབྱུང་ བ། བཞིན་ སེམས་བསྐྱེད་ནས་བསྐལ་པ་གྲངས་མེད་གསུམ་དུ་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ལུགས། གྱིས། །ཡང་ན་རྡོ་རྗེ་ཐེག་པ་ཡི། །རྒྱུད་སྡེ་བཞིན་དུ་ དབང་བསྐུར་མ་ནོར་བ་ལོང་ལ་རིམ་གཉིས་འཁོར་དང་བཅས་པ་མ་འཁྲུལ་བར། ཉམས་སུ་ལོང༌། ། ལ་སྒོམས། ཕར་ཕྱིན་དང་གསང་སྔགས་ འདི་གཉིས་མིན་པའི་ཐེག་ཆེན་ནི། །སངས་རྒྱས་རྣམས་ཀྱིས་ མདོ་རྒྱུད་གང་ལས་ཀྱང༌། གསུངས་པ་མེད། ། ད་ལྟའི་ཆོས་པ་ཕལ་ཆེ་བ། ། འདི་ལྟར་སྣང་སྟེ། བསླབ་པ་གསུམ་པོ་ ལྷག་པ་ཚུལ་ ཁྲིམས།ཤེས་རབ།ཏིང་ངེ་འཛིན། མི་སྦྱོང་བས། །ཕ་རོལ་ཕྱིན་པའི་ཆོས་ལུགས་མིན།། གསང་སྔགས་ཀྱི་ དབང་དང་རིམ་གཉིས་མི་ལྡན་པས། །རྡོ་རྗེ་ཐེག་པའི་བསྟན་པ་མིན། །འདུལ་བའི་སྡེ་སྣོད་ ལས་ཐ་ན་ལྟུང་བ་སྡེ་ལྔའི་རྣམ་གཞག་ཙམ་ཡང༌། མི་ཤེས་པས། །ཉན་ཐོས་ཀྱི་ཡང་ཆོས་ལུགས་མིན། །འོན་ཀྱང་ ཁོ་བོ་ཅག་ཆོས་པ་ངོ་ མཚར་ཅན་ཡིན་ནོ་ཞེས། ཆོས་པར་ཁས་འཆེ་བ། །ཀྱེ་མ་ སངས་རྒྱས་ཀྱི་བསྟན་པ། གང་གི་ ནང་དུའང་མི་འདུ་བ་འདི་གང་གི བསྟན་པར་འགྱུར། ། ཏེ་གང་གི་བསྟན་པར་འགྱུར་ངོ་མ་ ཤེས༑ ཕ་མེད་པ་ཡི་བུ་མང་ཡང༌། ། རུས་མེད་པའི་ཕྱིར། རིགས་ཀྱི་ནང་དུ་ཆུད་མི་ ནུས ༑ ༑ དེ་བཞིན་ དུ་མདོ་རྒྱུད་གང་གིའང༌། ཁུངས་ནས་མ་བྱུང་བའི། །ཆོས་པ་བསྟན་པའི་ནང་དུ་མིན། །དག་དུག་བསྡུས་པའི་གོས་ལ་ནི། སྤྲང་པོའི་གོས་འོང་གི

༑ ཆེན་པོ་རྣམས་ཀྱི་ཆས་མི་རུང༌། །དེ་བཞིན་ དུ། ཐུན་ཚགས་བསྡུས་པ་ཡི།། ཆོས་ཀྱིས་ བླུན་པོ་ཕྲལ་དགའ་བར་བྱེད་ནུས་ཀྱི། དད་ཅན་འཚང་མི་རྒྱ། ། དཔེར་ན་བཟང་ངན་འབྲིང་གསུམ་གྱི་ཟས་བསྲེས་པའི་སྙིགས་མ་ལ་བཀྲུ་བཤལ་ཟེར། དེ་བཞིན་དུ་ཁུངས་ནས་མ་བྱུང་བའི་བསྲ་བསྲེ་མང་པོ་ཆོས་ཀྱི་བཀྲུ་བཤལ་ཡིན། མུ་སྟེགས་བྱེད་པ་ཁ་ཅིག་ཀྱང༌། ། སངས་རྒྱས་པ་ལ་འདི་སྐད་ཟེར། །སྡིག་པ་སྤོང་ཞིང་དགེ་བྱེད་ན། །མུ་སྟེགས་ཡིན་ཡང་ཅི་ཞིག་སྐྱོན། །དགེ་བ་མེད་ཅིང་སྡིག་བྱེད་ན། །ཆོས་པ་ཡིན་ཡང་ཅི་ཕན་ལོ། །དེ་བཞིན་འདི་ནའང་བླུན་པོ་འགའ། །དད་དང་ལྡན་ཞིང་སྙིང་རྗེ་ཆེ། །སྦྱིན་དང་ཚུལ་ཁྲིམས་བཟོད་པ་བསྒོམ། །བསམ་གཏན་བསྒོམ་ཞིང་སྟོང་པ་ཉིད། །རྟོགས་ན་སངས་རྒྱས་ཀྱིས་གསུངས་པའི། ། སོ་སོར་ཐར་པའི་སྡོམ་པ་དང༌། སེམས་བསྐྱེད་དང༌། དབང་སྐུར་དང་རིམ་གཉིས་ལ་སོགས་པ་ མདོ་རྒྱུད་རྣམས་དང་མི་མཐུན་ཡང༌། །དེ་ལ་སྐྱོན་མེད་ དད་པ་དང་སྙིང་རྗེ་ལ་སོགས་པ། དེ་ དག་ མེད་ན། །མདོ་རྒྱུད་ དང༌། མཐུན་ བྱ་བའི་མིང་གིས། ཡང་ཅི་ཕན་ལོ། །དེ་ཡང་བརྟག་པར་བྱ་བ འི་འཐད་པ་བཤད་ཀྱི ས་ཉོན། །མུ་སྟེགས་བྱེད་ལ་ སྐྱབས་འགྲོ་མེད་པས། སྡོམ་པ་མེད། །དེ འི། ཕྱིར་དགེ་བ་བྱས་ན་ཡང༌། །བར་མ འི་དགེ་བ་བྱ་བ། ཡིན་གྱི་སྡོམ་པ་ལས། །བྱུང་བའི་དགེ་བ་སྲིད་མ་ཡིན། །དེ་བཞིན་དབང་བསྐུར་མ་ཐོབ་པ། །དེ་ལ་རིག་འཛིན་སྡོམ་པ་མེད། ། གསང་སྔགས་ཀྱི་ སྡོམ་མེད་དེ་ཡིས་དགེ་སྤྱད་ཀྱང༌། །བར་མ འི་དགེ་བ་བྱ་བ། ཡིན་གྱི་གསང་སྔགས་ཀྱི། ། སྡོམ་པ་ལས་བྱུང་དགེ་བ་མིན། ། བྱ་དང་རི་དྭགས་ལ་སོགས་པ་སྡིག་པ་མི་བྱེད་ཀྱང་སྡོམ་པས་བསྡུས་པའི་དགེ་བར་མི་འགྱུར་བ་བཞིན་ནོ། ། སྡོམ་པའི་དགེ་བ་མ་ཡིན་ན། ། གསང་སྔགས་ཐབས་ལམ་རབ་ཟབ་ཀྱང༌། །འཚང་མི་རྒྱ་བར་ཐུབ་པས་ དབང་མེད་ན་ནི་དངོས་གྲུབ་མེད་ཅེས་བྱ་བ་ལ་སོགས་པ་རྒྱས་པར། གསུངས། །སྡོམ་པ་གསུམ་དང་ལྡན་པ་ཡི། །རིམ་གཉིས་ཟབ་མོའི་གནད་ཤེས་ན། །དེ་ནི་ཚེ་འདིའམ་བར་དོའམ།

།སྐྱེ་བ་བཅུ་དྲུག་ཚུན་ཆད་ན། ། འགྲུབ་པར་རྡོ་རྗེ་རྩེ་མོ་ལ་སོགས་པར་གསུངས་ཏེ་རྒྱས་པར་ཡི་གེ་མང་གིས་དོགས་པས་མ་བྲིས། འགྲུབ་པར་རྫོགས་པའི་སངས་རྒྱས་གསུངས། ། ཡང་དག་པར་སྦྱོར་བ་ལས། གཞན་དུ་བསྐལ་པ་བྱེ་བ་ནི། ། གྲངས་མེད་པས་ནི་གང་ཐོབ་པ། །གང་གི་དམ་པའི་བདེ་བས་ཁྱོད། །སྐྱེ་བ་འདིར་ནི་འགྲུབ་པར་འགྱུར༑ དེ་ཕྱིར་འདི་ལ་མཁས་རྣམས་གུས། །གང་དག་རབ་ཏུ་འབྱུང་འདོད་ན ༑ ༑ སྡོམ་པ་བསྲུང་ཕྱིར་ འདུལ་བའི་ལུགས་བཞིན། གུས་པས་ལོངས། །ལྟོ་གོས་ཙམ་ལ་དམིགས་པ་ཡི། །རབ་ཏུ་འབྱུང་བ་ཐུབ་པས་བཀག །སེམས་བསྐྱེད་བྱེད་པ་དེ་དག་ཀྱང༌། ། དབུ་མའི་སེམས་བསྐྱེད་གང་ཟག་ཐམས་ཅད་ལ་བྱ་བར་གསུངས། སེམས་ཙམ་པའི་སེམས་བསྐྱེད་བློ་མ་སྦྱངས་པ་ལ་མི་བྱ་བར་གསུངས་པ་ལ། བསྟན་པའི་ལུགས་བཞིན་མི་བྱེད་ཀྱི། །ཐོས་ཆུང་རྣམས་ཀྱི་མགོ་བསྐོར་ནས། །བླུན་པོ་དགའ་བར་བྱ་ཕྱིར་ སེམས་ཙམ་པའི་སེམས་བསྐྱེད་ཁྲོམ་ལ་བྱེད་པ་མཐོང༌། ཡིན། །གསང་སྔགས་བསྒོམ་པ་མང་མོད་ཀྱི། ། དབང་དང་རིམ་གཉིས་ལ་སོགས་པ་ རྒྱུད་སྡེ་བཞིན་དུ་བསྒྲུབ་པ་ཉུང༌། །སྤྱོད་པ་བདེ་བའི་འདུ་ཤེས་ཀྱིས། ། ཆོས་ནས་མ་བཤད་པའི་གང་བདེ་བདེ་ལ་བླ་མའི་གདམས་ངག་ཏུ་མིང་བཏགས་ནས། རང་བཟོར་གསང་སྔགས་སྤྱོད་པར་ཟད། །གལ་ཏེ་དབང་སྐུར་བྱེད་ན་ཡང༌། ། སྔགས་དང་ཏིང་ངེ་འཛིན་ལ་སོགས་པའི་ཆོ་ག་ བཟང་པོའི་གཞུང་ལུགས་ཀུན་དོར་ནས། །གང་དག་བརྫུན་ གྱིས་བསླད་པ་ ཕག་མོའི་དབང་བསྐུར་ལ་སོགས། ལ། །ངོ་མཚར་བཞིན་དུ་གུས་པས་ལེན ༑ ༑ བརྒྱ་ལ་བསྐྱེད་རིམ་བསྒོམ་ན་ཡང༌། །སྦྱང་གཞི་སྦྱོང་བྱེད་ལེགས་འཕྲོད་པའི། །ཆོ་གའི་ཡན་ལག་ བསྙེན་སྒྲུབ་བཞི་ལ་སོགས་པ། ཀུན་བོར་ནས། ། རང་བཟོའི་དཀྲོངས་བསྐྱེད་བསྒོམ་པར་ཟད། ། དེ་ཡི་དམ་གྱི་ལྷར་དཀྲོངས་ཀྱིས་སྒོམས་ཤིག་ཅེས་བྱ་བ་ཙམ་ལ་བསྐྱེད་རིམ་དུ་རེ། གཏུམ་མོ་བསྒོམ་པ་ཕལ་ཆེར་ཡང༌། ། རྒྱུད་ནས་གསུངས་པའི་ ནང་གི་རྟེན་འབྲེལ་མི་ཤེས་པར། ། གཅེར་བུ་པ་ལ་སོགས་པའི་

མུ་སྟེགས་བྱེད་ཀྱི་གཏུམ་མོ་ལྟར། །དྲོད་ཙམ་ལ་ནི་དམིགས་པར་གོ་ གཏུམ་མོ་རས་ཐུབ་ཅེས་ཟེར་བ་ཐོས། ཡེ་ཤེས་ཅུང་ཟད་སྐྱེས་ན་ཡང༌། ། ལོ་ཏོག་དང་སྦུར་མ་འདྲེས་ནས་སྐྱེ་བ་ལྟར་ཡེ་ཤེས་དང་རྣམ་རྟོག་འདྲེས་ནས་སྐྱེ་བ་ཡིན་ཏེ། དེ་འབྱེད་པ་ལ་ལམ་འབྲས་བུའི་གདམས་ངག་ལྟ་བུ་མེད་ན་སྒོམ་སྐྱེས་ཀྱང༌། ། དེ་དག་ཉོན་མོངས་རྣམ་རྟོག་དང༌། ། འབྱེད་པའི་ཐབས་ལ་མི་མཁས་པས། །རྫོགས་པའི་སངས་རྒྱས་ ཀྱི། ལམ་ དུ། མི་འགྱུར། །བླ་མ་ གསང་སྔགས་ཀྱི་སྡོམ་པ་མ་ཐོབ་པ། ལ་ནི་མོས་ན་ཡང༌། །དེ་འདྲའི་བླ་མ་བླ་མ་མིན། ། ཏེ་མུ་སྟེགས་བཙུན་ཡང་སྡོམ་པ་མ་ཐོབ་པས་དགེ་སློང་དུ་མི་འགྱུར་ལ། དེས་མཁན་པོ་བྱས་ཀྱང་མཁན་པོར་མི་འགྱུར་བ་བཞིན་ནོ། །དཔེ་དེ་བཞིན་དུ། དཔོན་སློབ་གཉིས་ཀ་གསང་སྔགས་ཀྱི། ། དབང་བསྐུར་མ་ཐོབ། སྡོམ་པ་མེད་པ་ཡིན་ ལ་སྡོམ་མེད་ལ་བླ་མ་མཚན་ཉིད་དང་ལྡན་པ་མི་སྲིད་པའི། ཕྱིར་རོ། །དཔེར་ན་རབ་བྱུང་མ་བྱས་ན ༑ ༑ མཁན་པོའི་ཐ་སྙད་མེད་པ་བཞིན། །དེ་བཞིན་དབང་བསྐུར་མ་ཐོབ་ན ༑ ༑ བླ་མའི་ཐ་སྙད་མི་འབྱུང་ངོ༌། ཐུན་མོང་མ་ཡིན་པའི་གསང་བ་ལས། གང་ལ་དབང་རབ་མཆོག་ཐོབ་པ། །དེ་ནི་བླ་མར་ཡོངས་སུ་གཟུང༌། །ཞེས་གསུངས་ལ། རྒྱུད་རྡོ་རྗེ་གཙུག་ཏོར་ལ་སོགས་པ་ལས་ཀྱང་མང་དུ་གསུངས་སོ། །དེ་དག་གི་དོན་བླ་མ་ལྔ་བཅུ་པ་ལ་སོགས་པ་མང་པོ་ནས་གསུངས་སོ།། གསང་སྔགས་མིན་པའི་བླ་མ་ལ། །མོས་པ་བྱས་ཀྱང་ཚེ་འདི་ཡི།། བདེ་སྐྱིད་ཕུན་ཚོགས་ཙམ་ཞིག་གམ། །རིམ་གྱིས་འགྲུབ་པའི་རྒྱུ་སྲིད་ཀྱི། ། དེ་ནི་ཚེ་འདིའམ་བར་དོ་ལ། །སངས་རྒྱས་ཉིད་སྦྱིན་མི་ནུས་སོ། །ཕ་རོལ་ ཕྱིན་པའི་གཞུང་ལུགས་ སངས་རྒྱས་ཕལ་པོ་ཆེ་ལ་སོགས་པ། ལས། །བླ་མ་སངས་ རྒྱས་ལྟ་བུ་རུ། །བལྟ་བར་བྱ་ཞེས་གསུངས་མོད་ཀྱི། །སངས་རྒྱས་དངོས་སུ་གསུངས་པ་ ཆ《ཞ》ཏ ཡེ་ཤེས་གྲུབ་པ་ལས ཇ མེད། ། གསང་སྔགས་ཀྱི་ བླ་མ་སངས་རྒྱས་ཉིད་ཡིན་ཞེས། །བྱ་བ་དབང་བསྐུར་ཐོབ་ནས་ཡིན། །དབང་བསྐུར་སྡོམ་པས་མ་འབྲེལ་ན།

། བླ་མ་ བཟང་ཡང་ཕ་རོལ་ཕྱིན་པ་ཡིན། །རབ་བྱུང་མིན་ལ་ འདུལ་བའི་ལུགས་ཀྱི། མཁན་པོ་མེད། །དབང་མ་བསྐུར་ལ་ གསང་སྔགས་ཀྱི་ལུགས་ཀྱི༑ བླ་མ་མེད། །སྡོམ་པ་མེད་ པ། ལ་ སྡེ་སྣོད་ཀྱི་ལུགས་ཀྱི། དགེ་ བའི། རྒྱུན་ ཆགས་ མེད ༑ ༑ སྐྱབས་འགྲོ་མེད་ན་ སངས་རྒྱས་ཀྱི་བསྟན་པའི། ཆོས་པ་མིན། །དགེ་སྦྱོང་ སྡོམ་པ་མེད་པ་དང༌། །རྒྱལ་སྲས་སེམས་བསྐྱེད་མ་ཐོབ་པ། །སྔགས་པ་དབང་བསྐུར་མེད་པ་གསུམ། །སངས་རྒྱས་བསྟན་པའི་ཆོམ་རྐུན་ཡིན། ། ཕྱག་རྒྱ་ཆེན་པོ་བསྒོམ་ན་ཡང༌། །རྟོག་པ་ཁ་འཚོམ་ཉིད་ ཆ《ཞ》ཏ ཁ་འཆིང་བ་ ཇ ལ་ཕྱག་རྒྱ་ཆེན་པོ་ཡིན་ཟེར་ནས། བསྒོམ་གྱི། །རིམ་ པ། གཉིས་ལས་བྱུང་ བའི། ཡེ་ཤེས་ལ ༑ ཕྱག་རྒྱ་ཆེན་པོ་ཡིན་པ་ལ། ཕྱག་རྒྱ་ཆེན་པོར་མི་ཤེས་སོ། །བླུན་པོ་ཕྱག་རྒྱ་ཆེ་བསྒོམ་པ། །ཕལ་ཆེར་ ཡེ་ཤེས་གྲུབ་པ་ལས་རྨོངས་པའི་སྒོམ་པར་མིང་བཏགས་ནས། དུད་འགྲོའི་རྒྱུ་རུ་གསུངས། །མིན་ན་ སེམས་སྟོང་པ་ལ་ངོ་སྤྲད་ནས་དགེ་བ་ཅི་རིགས་བྱས་ནས། གཟུགས་མེད་ཁམས་སུ་སྐྱེ། །ཡང་ན་ སྲིད་པ་གསུམ་ཚོགས་བསགས་ནས་སྟོང་ཉིད་རྟོགས་ན། ཉན་ཐོས་འགོག་པར་ལྟུང༌། །གལ་ཏེ་དེ་ནི་བསྒོམ་ལེགས་ ཏེ་ཐབས་ཤེས་རབ་ཟུང་འབྲེལ་དུ་བསྒོམ་ཤེས། ཀྱང༌། །དབུ་མའི་བསྒོམ་ལས་ལྷག་པ་མེད ༑ ༑ དབུ་མའི་བསྒོམ་དེ་བཟང་མོད་ཀྱི། །འོན་ཀྱང་འགྲུབ་པ་ཤིན་ཏུ་དཀའ ༑ ༑ ཇི་སྲིད་ བསོད་ནམས་དང་ཡེ་ཤེས་ཀྱི་ ཚོགས་གཉིས་མ་རྫོགས་པ། །དེ་སྲིད་བསྒོམ་དེ་མཐར་མི་ཕྱིན། སྡུད་པ་ལས།དེ་དག་དགེ་བའི་རྩ་བ་ཇི་སྲིད་མ་རྫོགས་བར།། དེ་སྲིད་སྟོང་ཉིད་དམ་པ་དེ་ནི་ཐོབ་མི་འགྱུར། །ཞེས་སོ། ། འདི་ཡི་ཚོགས་གཉིས་རྫོགས་པ་ལ ༑ ༑ བསྐལ་པ་གྲངས་མེད་ དང་པོས་ས་དང་པོ། གཉིས་པས་ས་བརྒྱད་པ། གསུམ་པས་ས་བཅུ་པ། དགོས་པར་གསུངས། །ངེད་ཀྱི་ སངས་རྒྱས་ཀྱིས་གསུངས་པའི། ཕྱག་རྒྱ་ཆེན་པོ་ནི། །དབང་ལས་བྱུང་བའི་ཡེ་ཤེས་དང༌། །རིམ་པ་གཉིས་ཀྱི་ཏིང་འཛིན་ལས། །བྱུང་བའི་རང་བྱུང་ཡེ་ཤེས་ཡིན། །འདི་ཡི་རྟོགས་པ་གསང་སྔགས་ཀྱི།

།ཐབས་ལ་མཁས་ན་ཚེ་འདིར་འགྲུབ། །དེ་ལས་གཞན་དུ་ཕྱག་རྒྱ་ཆེ། །རྟོགས་པ་སངས་རྒྱས་ཀྱིས་མ་གསུངས། །དེས་ན་ཕྱག་རྒྱ་ཆེན་པོ་ལ། །མོས་ན་གསང་སྔགས་གཞུང་བཞིན་སྒྲུབས། །ད་ལྟ་ བོད་ཕལ་ཆེས་བསྒོམ་པ འི་ཕྱག་རྒྱ་ཆེན་པོ་དང༌། །རྒྱ་ནག་ གི་མཁན་པོ་ཧྭ་ཤང་མ་ཧྭ་ཡན་གྱི། ལུགས་ཀྱི་རྫོགས་ཆེན་ལ། །ཡས་འབབ་དང་ནི་མས་འཛེགས་གཉིས། ། རིམ་གྱིས་པ་དང་ཅིག་ཅར་བར། །མིང་འདོགས་བསྒྱུར་བ་མ་གཏོགས་པ།། དོན་ལ་ དེ་གཉིས། ཁྱད་པར་དབྱེ་བ་མེད། །ཆོས་ལུགས་འདི་འདྲ་འབྱུང་བ་ཡང་ ༑ ༑ བྱང་ཆུབ་སེམས་དཔའ་ཞི་བ་འཚོ་ སློབ་དཔོན་བོ་དྷི་སཏྭ ས། །རྒྱལ་པོ་ཁྲི་སྲོང་ལྡེའུ་བཙན་ལ། །ལུང་བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་ཀྱིས་ཉོན། །རྒྱལ་པོ་ཁྱོད་ཀྱི་བོད་ཡུལ་འདིར། །སློབ་དཔོན་པདྨ་འབྱུང་གནས་ཀྱིས། །བརྟན་མ་བཅུ་གཉིས་ལ་གཏད་པས། །མུ་སྟེགས་འབྱུང་བར་མི་འགྱུར་མོད། །འོན་ཀྱང་རྟེན་འབྲེལ་འགའ་ཡི་རྒྱུས། །ཆོས་ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་འདས་ནས། །རྒྱ་ནག་དགེ་སློང་བྱུང་ནས་ནི། །དཀར་པོ་ཆིག་ཐུབ་ཅེས་བྱ་བ། །ཅིག་ཆར་པ་ཡི་ལམ་སྟོན་འགྱུར། །དེ་ཚེ་ང་ཡི་སློབ་མ་ནི། །མཁས་པ་ཆེན་པོ་ཀ་མ་ལ། ། ཤཱི་ལ་ཞེས་བྱ་རྒྱ་གར་ནས། །སྤྱན་དྲོངས་དེ་ཡིས་དེ་སུན་འབྱིན། །དེ་ནས་དེ་ཡི་ཆོས་ལུགས་བཞིན། །དད་ལྡན་རྣམས་ཀྱིས་སྤྱོད་ཅིག་གསུང༌། །དེ་ཡིས་ཇི་སྐད་གསུངས་པ་བཞིན། །ཕྱི་ནས་ཐམས་ཅད་བདེན་པར་གྱུར། །རྒྱ་ནག་ལུགས་དེ་ནུབ་མཛད་ནས། །རིམ་གྱིས་པ་ཡི་ཆོས་ལུགས་སྤེལ། །ཕྱི་ནས་རྒྱལ་ཁྲིམས་ནུབ་པ་དང༌། །རྒྱ་ནག་མཁན་པོའི་གཞུང་ལུགས་ཀྱི། །ཡི་གེ་ཙམ་ལ་བརྟེན་ནས་ཀྱང༌། །དེ་ཡི་མིང་འདོགས་གསང་ནས་ནི། །ཕྱག་རྒྱ་ཆེན་པོར་མིང་བསྒྱུར་ནས། །ད་ལྟའི་ཕྱག་རྒྱ་ཆེན་པོ་ནི། །ཕལ་ཆེར་རྒྱ་ནག་ཆོས་ལུགས་ཡིན། །ནཱ་རོ་དང་ནི་མཻ་ཏྲཱི་བའི། ། ལུགས་ཀྱི། ཕྱག་རྒྱ་ཆེན་པོ་གང་ ཡིན་པ། །དེ་ནི་ལས་དང་ཆོས་དང་ནི། །དམ་ཚིག་དང་ནི་ཕྱག་རྒྱ་ཆེ།

། གསང་སྔགས་རྒྱུད་ནས་ཇི་སྐད་དུ། །གསུངས་པ་དེ་ཉིད་ཁོང་བཞེད་ ཀྱི་རྩེ་གཅིག་དང༌། རོ་གཅིག་ལ་སོགས་པ་མི་བཞེད་ དོ། །འཕགས་པ་ཀླུ་སྒྲུབ་ཉིད་ཀྱིས་ཀྱང་ ༑ ༑ ཕྱག་རྒྱ་བཞི་པར་འདི་སྐད་གསུང༌། ལས་ཀྱི་ཕྱག་རྒྱ་མི་ཤེས་པ་རྣམས་ཀྱིས་ནི་ཆོས་ཀྱི་ཕྱག་རྒྱ་མི་ཤེས་ན། ཕྱག་རྒྱ་ཆེན་པོའི་མིང་ཡང་རྟོགས་པར་ལྟ་ག་ལ་འགྱུར། ཞེས་གསུངས་སོ།། ལས་ཀྱི་ཕྱག་རྒྱ་མི་ཤེས་པས། །ཆོས་ཀྱི་ཕྱག་རྒྱའང་མི་ཤེས་ན། ། ཕྱག་རྒྱ་ཆེན་པོའི་མིང་ཙམ་ཡང༌། །རྟོགས་པ་ཉིད་ནི་མི་སྲིད་གསུང༌། ། རྒྱུད་ཀྱི་རྒྱལ་པོ་གཞན་ དགེས་པ་རྡོ་རྗེ་དང༌། དུས་ཀྱི་འཁོར་ལོ་ལ་སོགས་པ། དང་ནི། ། གྲུབ་པ་སྡེ་བདུན་སོགས་ བསྟན་བཅོས་ཆེན་པོ་གཞན་ལས་ཀྱང༌། །དབང་བསྐུར་དག་དང་མ་འབྲེལ་བ། །དེ་ལ་ཕྱག་རྒྱ་ཆེན་པོ་བཀག །དབང་བསྐུར་བ་ལས་བྱུང་བ་ཡི། །ཡེ་ཤེས་ཕྱག་རྒྱ་ཆེ་རྟོགས་ན། །ད་གཟོད་མཚན་མ་དང་བཅས་པའི། །འབད་རྩོལ་ཀུན་ལ་མི་ལྟོས་སོ། །དེང་སང་ བོད། འགའ་ཞིག་བླ་མ་ ལ་གསོལ་བ་བཏབ་པ། ཡི། །མོས་གུས་ བྱས་པས་རྟོགས་པ་ཅུང་ཟད་སྐྱེས་པ། ཙམ་གྱིས་སེམས་བསྒྱུར་ནས། །རྟོག་པ་ཅུང་ཟད་འགགས་པ་ལ། །ཕྱག་རྒྱ་ཆེན་པོའི་ངོ་སྤྲོད་བྱེད། །དེ་འདྲ འི་བྱིན་རླབས། བདུད་ཀྱི་ཡིན་པའང་སྲིད། །ཡང་ན་ཁམས་འདུས་འགའ་ལའང་འབྱུང༌། །ཀ་རུ་འཛིན་ཞེས་བྱ་ བལ་པོའི་གྲུབ་ཐོབ་ཟེར་ བ་ཡི། །བརྫུན་རླབས་ཅན་གྱྀ་གྲུབ་ཐོབ་བྱུང༌། །དེ་ཡི་དགོན་པ་མཐོང་ཙམ་གྱིས། །འགའ་ལ་ཏིང་འཛིན་སྐྱེས་ཞེས་ཟེར། །ཕྱི་ནས་དེ་ཡི་གྲུབ་ཐོབ་ཞིག ༑ དེ་ནས་ཏིང་འཛིན་དེ་རྒྱུན་ཆད། །དེ་འདྲའི་ཏིང་འཛིན་བདུད་རིགས་ཀྱི ༑ ༑ འབྱུང་པོ་རྣམས་ཀྱིས་བྱེད་པར་ མདོ་རྒྱུད་ལས། གསུངས། ། ནག་པོ་རོ་ཟན་བྱ་བ་ཞིག་གིས་ཀྱང་ལ་ལར་བསྒོམ་ཐེབས་པ་བྱུང་སྟེ། དེ་ཡང་རྒྱལ་འགོང་ཞིག་གིས་བྱས་པར་འདུག་ཟེར༑༑ སངས་རྒྱས་གསུང་བཞིན་བསྒྲུབ་པ་ཡི། །བྱིན་རླབས་སངས་རྒྱས་རྣམས་ཀྱི་ཡིན། ། སྒོམ་ཆེན་ ཁ་ཅིག་སྐྱེ་བ་སྔ་མ་ལ། །སེམས་བསྐྱེད་དབང་བསྐུར་མ་བྱས་ན།

།ཆོས་ལ་དད་པ་མི་སྲིད་པས། །གང་དག་ཐེག་ཆེན་དད་ཐོབ་པ། །དེ་དག་སྔར་སྦྱངས་ཡིན་པས་ན། །ད་ལྟ་དབང་བསྐུར་ བྱ། མི་དགོས་ཟེར། མོས་པ་ཙམ་སྔར་བྱས་པའི་རྟགས་ཡིན་པས་ད་ལྟ་བྱ་མི་དགོས་ན། ། འོ་ན་སོ་སོར་ཐར་པ་ཡི། །སྡོམ་པ་དག་ལ་མོས་པ་ཡང༌། །སྔ་མའི་སྡོམ་པ་ཡོད་པའི་ཕྱིར། །ད་ལྟ་ མཁན་སློབ་ཀྱིས། རབ་ཏུ་དབྱུང་ བ་དང་སྡོམ་པ་ལེན་པ། ཅི་དགོས ༑ ༑ བྱང་ཆུབ་སེམས་དཔའི་སེམས་བསྐྱེད་ དགོས། ཀྱང༌། །སྔ་མའི་སེམས་བསྐྱེད་ཡོད་པའི་ཕྱིར། །ད་ལྟ་སེམས་བསྐྱེད་བྱ་ཅི་དགོས། རབ་བྱུང་དང་སེམས་བསྐྱེད་མ་བྱས་ན་བསྟན་པ་དང་འགལ་བས་བྱ་དགོས་སོ་ཞེ་ན། ། དེ་དག་དགོས་ན་གསང་སྔགས་ཀྱི། །དབང་བསྐུར་ཡང་ནི་ མ་བྱས་ན་བསྟན་པ་དང་འགལ་བས་ན་བྱ། ཅིས་མི་དགོས་ ཏེ་དགོས། ། སངས་རྒྱས་ཆོས་ལ་མི་དགའ་བའི། །མུ་སྟེགས་བྱེད་ཀྱིས་ཆོས་སྤངས་པ། ། སངས་རྒྱས་པའི་དགྲ་ཡིན་པས་དགྲས་ཆོས་སྤངས་པ།། དེ་ལ་མཚར་དུ་མི་བརྩི་ཡི། །སངས་རྒྱས་ཆོས་ལ་བརྟེན་བཞིན་དུ། །མདོ་རྒྱུད་ དྲི་མ་མེད་པ་ལ་ཚིག་གི་ན་ཡ་ཡིན་ཟེར་ནས།

ཉན་བཤད་འགོག་བྱེད་པ། །དེ་ལ་ཁོ་བོ་ངོ་མཚར་སྐྱེས། །ལ་ལ་ཞི་གནས་ཅུང་ཟད་དང༌། །སྣང་སྟོང་རྟོགས་པ་ཕྲ་མོ་ལ ༑ ༑ མཐོང་ལམ་ཡིན་ཞེས་ངོ་སྤྲོད་བྱེད། ཁྱུང་གི་སྒོང་རྒྱ་ མ་ཆག་པར་འཕུར་མི་ནུས་པ། ཇི་བཞིན་དུ། ། རྣལ་འབྱོར་པ་ ལུས་ཀྱི་རྒྱ་ཡིས་བཅིངས་པས་ན། །ད་ལྟ་ཡོན་ཏན་མི་འབྱུང་བས། །ལུས་རྒྱ་ཞིག་པའི་ཤི་མ་ཐག །ཡོན་ཏན་ཕྱི་ནས་འབྱུང་ཞེས་ཟེར། །ཐེག་པ་ཆེན་པོའི་མདོ་རྒྱུད་ མཐའ་དག ལས། །འདི་འདྲའི་ཆོས་ལུགས་བཤད་པ་མེད། ། དཔེར་ན། ། ཉི་མ་དེ་རིང་ཤར་བ་ཡི། །འོད་ཟེར་ནངས་པར་འབྱུང་ ཟེར། བ་ མི་སྲིད་པ་ཡིན་པས། མཚར། ཁ་ཅིག་ཕ་རོལ་ཕྱིན་པ་དང་ ༑ ༑ གསང་སྔགས་གཉིས་ཀྱི་མཐོང་ལམ་ལ། ། ཕར་ཕྱིན་གྱི་ རྒྱན་ཅན་ གསང་སྔགས་ཀྱི་ རྒྱན་མེད་ཡིན་ཞེས་ཟེར། །དེ་ལྟར་ཡིན་ན་ ས་བཅུའི་བར་གྱི་བསྒོམ་ལམ་ཡང་རྒྱན་ཅན་དང་རྒྱན་མེད་རིགས་པ་འདིས་མཐར། སངས་རྒྱས་ཀྱང༌། །རྒྱན་ཅན་རྒྱན་མེད་གཉིས་སུ་འགྱུར། ། དགོས་ཏེ་རྒྱུ་མཚན་མཚུངས་པས་སོ།། ཉན་ཐོས་རྣམས་ཀྱི་དགྲ་བཅོམ་ལ། ། བསམ་གཏན་གྱི་དངོས་གཞི་ལ་བརྟེན་ནས་ཐོབ་པ་ རྒྱན་ཅན་ དང་བསམ་གཏན་གྱི་ཉེར་བསྡོགས་ཙམ་ལ་བརྟེན་ནས་ཐོབ་པ་ རྒྱན་མེད་གཉིས་འཐད་ཀྱི། །ཐེག་པ་ཆེན་པོའི་འཕགས་པ་ལ། །རྒྱན་ཅན་རྒྱན་མེད་གཉིས་ སུ་གཞུང་ནས་བཤད་པ་མེད་པས། མི་སྲིད། ། མདོ་སྡེ་རྒྱན་ལས། རྒྱལ་སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་ཅད་ནི། །རྟག་ཏུ་མཐོང་བའི་ལམ་དེ་དང༌།།ལྷན་ཅིག་ཏུ་ནི་ཐོབ་པར་འདོད། །ཅེས་གསུངས་སོ༑ ༑ཡང་ ཉན་ཐོས་ལྕགས་ཀྱི་ཚྭ་ཚྭ་ འཕར་བ་དང༌།བར་སྣང་དང༌། ས་ལ་བབ་ནས་མནལ་བ འི་དཔེས། ། དགྲ་བཅོམ་པ་ལ་ ཚེ་འདིར་མྱ་ངན་མ་འདས་པ། །བར་དོར་ རམ་ཚེ་ཕྱི་མར་ལུས་བླངས་ནས། མྱ་ངན་ ལས། འདའ་བར་གསུངས། །དེ་བཞིན་ དུ། གསང་སྔགས་བསྒོམ་པ་ལས། །ཚེ་འདིར་མཐོང་ལམ་མ་ཐོབ་པ། །བར་དོར་མཐོང་ལམ་ཐོབ་ པར་རྒྱུད་ནས་གསུངས་པ་ཡོད། མོད་ཀྱི། ། ཁྱེད་ཀྱི་ལུགས་ཀྱི། ཚེ་འདིར་མཐོང་ལམ་སྐྱེས་པ་ལ། །ཡོན་ཏན་

ཚེ་འདི་ལ་མི་འབྱུང་བར། ཤི་ནས་འབྱུང་བ་ནི།། བླུན་པོ་རྣམས་ཀྱི་ སློབ་མ་ལ་མགོ་བསྐོར་བའི། བརྫུན་རིབ་ཡིན། ། ཉན་ཐོས་དང་ཐེག་ཆེན་གཉིས་ཀའི་ མདོ་རྒྱུད་ཀུན་དང་མི་མཐུན་པས། །འདི་འདྲའི་ཆོས་ལུགས་མཁས་པས་སྤངས། །ཇོ་བོ་ནཱ་རོ་ཏ་པ་ནི། །དབང་བསྐུར་དུས་སུ་མཐོང་ལམ་སྐྱེ། ། བ། དེ་ནི་ ཉི་ཤུ་དགུའི་ཟླ་བ་ལྟར། སྐད་ཅིག་དེ་ལ་འགག །ཆོས་མཆོག་རྗེས་ཀྱི་མཐོང་ལམ་ སྐྱེས་པ་དེ། ནི། ། ཚེས་གཅིག་གི་ཟླ་བ་མཐོང་བ་ལྟར་ འགག་པ་མེད་ཅེས་གསུངས་པར་གྲག །འདི་ནི་དཔེ་ཡི་ཡེ་ཤེས་ལ། །མཐོང་བའི་ལམ་དུ་བཏག་པར་ཟད། ། པ་ཡིན་གྱི་མཚན་ཉིད་པ་མ་ཡིན། ། འཕགས་པ་ལྷ་ཡིས་སྤྱོད་བསྡུས་སུ། ། གང་ཟག་འགའ་ཞིག་ བདེན་པ་མཐོང་ཡང་ ཞིང་ལས་ལ་སོགས་པའི། ལས་ ཀྱི༑ མཐའ་ལ། །ཆགས་ པ་སྲིད་མོད་འོན་ཀྱང་སྲིད་པ་གཞན་མི་ལེན། པར་གསུངས་པ་ ནི༑ རྫོགས་རིམ་གྱི། །རང་བྱུང་ གི ཡེ་ཤེས་ ཉིད་ཡིན། རྟོགས་པ་ནི། །དཔེ་ཡི་ཡེ་ཤེས་ཉིད་ ཡིན། ལ་ དེ་རྟོགས་པ་ལ་བདེན་པ་མཐོང་བར། དགོངས། །དེ་དང་ལམ་ འབྲས་ལ་སོགས་པ། །གྲུབ་ཐོབ་རྣམས་ཀྱི་དགོངས་པ་མཐུན། །དེས་ན་ངེད་ཀྱི་མཐོང་ལམ་ནི། །འཕགས་པ་མིན་ལ་འབྱུང་མི་སྲིད། །ཐེག་པ་གསུམ་གྱི་ལག་ལེན་ཡང༌། །རང་རང་གཞུང་ལུགས་བཞིན་བྱེད་ མི་འགལ་བ་རྣམས་མཐུན་པར་ཉམས་སུ་བླངས། འགལ་བ་རྣམས་དགག་དགོས་གང་གཙོ་ཆེ་རུང་མཐུན་བརྩིས་ལ་ཉམས་སུ་བླངས། ན། །སངས་རྒྱས་བསྟན་ཡིན་མི་བྱེད་ན། །བསྟན་པའི་གཟུགས་བརྙན་ཡིན་ཞེས་བྱ། ། དཔེར་ན་ ཉན་ཐོས་རྣམས་ཀྱི་བླ་མ་ སོ་སོ་སྐྱེ་བོ། དེ ༑ ༑ བཟང་ཡང་ བཞི་སྡེར་མ་ལོངས་པས་དགེ་འདུན་དུ་མི་འགྲོ་བས། གང་ཟག་ཁོ་ནར་བས ༑ ༑ ཕ་རོལ་ ཏུ། ཕྱིན་པའི་བླ་མ་ནི། །བཟང་ན་དགེ་འདུན་དཀོན་མཆོག་ཡིན ༑ ༑ སྐྱབས་གསུམ་བདུན་ཅུ་པ་ལས། སངས་རྒྱས་ཆོས་དང་དགེ་འདུན་ནི། །བདུད་ནི་བྱེ་བ་བརྒྱ་ཡིས་ཀྱང༌། །གང་ཕྱིར་དབྱེ་བར་མི་ནུས་པ། །དེ་ཕྱིར་དགེ་འདུན་ཞེས་སུ་བཤད། །ཅེས་གསུངས་སོ། ། གསང་སྔགས་པ་ཡི་བླ་མ་མཆོག །དཀོན་མཆོག་གསུམ་དང་དབྱེར་མེད་ཡིན།

། ཧེ་རུ་ཀ་མངོན་འབྱུང་ལས། བླ་མ་སངས་རྒྱས་བླ་མ་ཆོས། །ཞེས་བྱ་བ་ལ་སོགས་པ་དང༌། ཡེ་ཤེས་གྲུབ་པ་ལས། བླ་མ་སངས་རྒྱས་ཆོས་འགྱུར་ཞིང༌། །ཞེས་བྱ་བ་ལ་སོགས་པ་རྒྱས་པར་གསུངས་སོ། ། དེས་ན་ གསང་སྔགས་པའི་བླ་མ། དེ་ལ་གསོལ་བཏབ་པས། ། དཀོན་མཆོག་གསུམ་པོ་ཚེ་འདིར་འགྲུབ། སྟེ་སངས་རྒྱས། ། དེ་ལྟའི་ཐེག་པ་གསུམ་པོ་ཡི། །སོ་སོའི་གཞུང་ནས་འབྱུང་བ་བཞིན། །བླ་མའི་མཚན་ཉིད་མི་ལྡན་ན། །བླ་མ་ ཙམ། ཡིན་གྱི་དམ་པ་མིན། ། ནོ།།དམ་པ་མིན་པ་ དེ་ལ་གསོལ་བ་བཏབ་ན་ཡང༌། ། འཁོར་དང་ལོངས་སྤྱོད་ལ་སོགས་པ། བྱིན་རླབས་ཅུང་ཟད་ ཙམ༑ འབྱུང་མོད་ཀྱི། །ཚེ་འདིའམ་བར་དོ་ལ་སོགས་སུ། །སངས་རྒྱས་ཉིད་སྦྱིན་ པར། མི་ནུས་སོ། །དེས་ན་དབང་བསྐུར་ཐོབ་པའི་མིས། །དཀོན་མཆོག་གསུམ་པོ་བླ་མ འི་ངོ་བོ། རུ། །འདུས་པར་མཐོང་ནས་བླ་མ་ལ། །གསོལ་བ་བཏབ་ན་བྱིན་རླབས་འཇུག །གལ་ཏེ་དབང་བསྐུར་མ་ཐོབ་ན། །བླ་མ་དཀོན་མཆོག་གསུམ་ཉིད་དུ། །ཕར་ལ་བསྡུས་ལ་ དཀོན་མཆོག་གསུམ་གྱི་ནང་དུ་བླ་མ་ཡོད་པར་ལྟོས་ལ་དཀོན་མཆོག་གསུམ་རང་ལ། གསོལ་བ་ཐོབ། །རིམ་གྱིས་བྱིན་རླབས་ཅི་རིགས་འཇུག། དབང་བསྐུར་མ་ཐོབ་པས་ བླ་མ་རྐྱང་པ་བཟང་སྲིད་ཀྱང༌།།གསོལ་བ་བཏབ་པ་བྱིན་རླབས་ཆུང༌། ། འདིའི་རྒྱུ་མཚན་དབང་བསྐུར་མ་ཐོབ་པ་ལ་བཤད་དུ་མི་བཏུབ། དེ་བས་དཀོན་མཆོག་གསུམ་ཉིད་ལ། །གསོལ་བ་བཏབ་པ་ཤིན་ཏུ་བཟང༌། །དབང་བསྐུར་དང་པོ་མ་ཐོབ་པར། །བསྐྱེད་པའི་རིམ་པ་ བསྒོམ་པ་དང༌། །དབང་བསྐུར་གཉིས་པ་མ་ཐོབ་པར། །གཏུམ་མོ་ རླུང་འཁྲུལ་འཁོར༑ ལ་སོགས་བསྒོམ་པ་དང༌། །དབང་བསྐུར་གསུམ་པ་མ་ཐོབ་པར། ། བདེ་སྟོང་ལ་སོགས་ ཆོས་སྐུ་ཐོབ་པའི་གདམས་ངག བསྒོམ་པ་དང༌། །དབང་བསྐུར་བཞི་པ་མ་ཐོབ་པར། །ཕྱག་རྒྱ་ཆེན་པོ་སོགས་བསྒོམ་དང༌། །དགེ་སློང་སྡོམ་ པ་མ་ཐོབ་པར། །མཁན་སློབ་ལ་སོགས་བྱེད་པ་ནི། །གསང་སྔགས་མེད་ པར་སྦྲུལ་གདུག་གི །མགོ་ལས་རིན་ཆེན་ལེན་པ་ལྟར། །རང་གཞན་བརླག་པའི་རྒྱུ་རུ་བས། །མཁས་པ་རྣམས་ཀྱིས་རྒྱང་རིང་སྤང༌།

།གཞན་ཡང་གངས་རིའི་ཁྲོད་ བོད་ཡུལ། འདི་ན། །འཁྲུལ་པའི་ལག་ལེན་དུ་མ་ཡོད། ཁ་འབར་མ་ཡི་གཏོར་མ་ལ། །དེ་བཞིན་གཤེགས་པ་བཞི་ཡི་མཚན། ། སྔོན་ལ་བརྗོད་པའི་ལག་ལེན་མཐོང༌།།འདི་ཡང་མདོ་དང་མཐུན་མ་ཡིན། ། མདོ་ལས་སྔོན་ལ་ ཡི་དྭགས་ཁ་ནས་མེ་འབར་བ་ལ་སྐྱབས་མཛད་པའི་གཟུངས། སྔགས་བརྗོད་ནས། །སངས་རྒྱས་བཞི་པོ་ རིན་ཆེན་མང་ལ་སོགས་པ། ཕྱི་ནས་གསུངས། ། འགའ་ཞིག་ཆུ་སྦྱིན་ནང་དུ་ཟན། །འཇུག་པའི་ལན་ལེན་བྱེད་པ་ཐོས། ། འཇུར་གེགས་ཅན་གྱི་ཡི་དྭགས་ཀྱིས། །ཆུ་སྦྱིན་ནང་དུ་ཟན་མཐོང་ན། ། འཇིགས་པ་ཆེན་པོ་འབྱུང་བར་གསུངས། །དེས་ན་ཆུ་སྦྱིན་ནང་དུ་ཟན། ། འདེབས་པ་ཆོ་ག་ཉམས་པ་ཡིན། །ཟན་གྱི་ཕུད་ལ་ལྷ་བཤོས་དང༌། །ཆང་བུ་བྱ་བར་སངས་རྒྱས་གསུངས། །རྡོ་རྗེ་རྩེ་མོའི་རྒྱུད་ལས་ནི། །ཟས་ཀྱི་ཕུད་ལ་ཆང་བུ་སྦྱིན། །ཞེས་གསུངས་འཕྲོག་མའི་མདོ་ལས་ཀྱང༌། །སངས་རྒྱས་སྟོན་པར་ཁས་འཆེ་ན། །འཕྲོག་མ་ལ་ནི་ཆང་བུ་སྦྱིན། །ཞེས་གསུངས་དེ་ཡི་ཆོ་ག་ནི། །ལྟ་བ་ངན་སེལ་ དང་ཛེ་ཏཱ་རིའི་ཡི་དམ་བླངས་པ་དང༌། ལས་དང་པོ་བའི་བྱ་བ། ལ་སོགས་ལྟོས། །འགའ་ཞིག་སངས་རྒྱས་གསུངས་པ་ཡི། །ལྷ་བཤོས་ཆང་བུ་མི་བྱེད་པར། །མ་གསུངས་པ་ཡི་འབྲང་རྒྱས་དང༌། །གྲུ་གསུམ་ལ་སོགས་བྱེད་པ་མཐོང༌། །གསང་སྔགས་རྙིང་མ་འགའ་ཞིག་ལས། །གྲུ་གསུམ་དབང་ཕྱུག་ཆེན་པོའི་སྙིང༌། ། དབང་ཕྱུག་ དེ་ཡི་ འཁོར་བཅས་ཀྱི། ཤ་དང་ཁྲག་གིས་བརྒྱན། །མཐེབ་ཀྱུ་མགོ་བོའི་ཐོད་པས་བསྐོར། །ཆང་སོགས་བདུད་རྩིས་དེ་བཀང་ནས། །ཧེ་རུ་ཀ་ལ་མཆོད་ཅེས་ཟེར། །གསང་སྔགས་གསར་མར་གྲུ་གསུམ་གྱི། །གཏོར་མ་གཞུང་ནས་བཤད་པ་མེད། །ཟས་ཀྱི་ཕུད་ལ་ཁྱད་པར་དུ། །གྲུ་གསུམ་འབུལ་བ་གསུངས་པ་མེད། །ལག་ལེན་ཐམས་ཅད་སངས་རྒྱས་ཀྱི། །གསུང་དང་མཐུན་ན་བསྟན་པ་ཡིན། །དེས་ན་མདོ་སྡེ་མ་དཀྲུག་པར། །སངས་རྒྱས་གསུང་བཞིན་ཉམས་སུ་ལོངས། ། ལྟུང་བཤགས་ཀྱི་ སངས་རྒྱས་རབ་ཏུ་བྱུང་བ་ཡི། །ཕྱག་ཏུ་མཚོན་ཆ་ རལ་གྲི་དང་མདའ་གཞུ་སོགས།

བསྐུར་བ འི་སྒྲུབ་ཐབས་བོད་ཀྱིས་བྱས་པ། མཐོང༌། ཁྱིམ་པའི་ཆ་ལུགས་ཅན་ ལོངས་སྐུའམ་ཁྲོ་བོ་རུ་སྤྲུལ་པ། དག་ལ། །རྒྱན་དང་མཚོན་ཆ་སོགས་སྲིད་ཀྱི། ། རབ་བྱུང་རྣམས་ལ་འདི་མི་སྲིད། །བྱང་ཆུབ་མཆོག་གི་ཕྱག་རྒྱ་ ས་གནོན། མཆོག་སྦྱིན༑ ཏིང་ངེ་འཛིན། སྐྱབས་སྦྱིན། སོགས། །མཛད་པའི་རིགས་ལྔ་སེར་འབྱམ་ མཐོང་ ༑ ༑ འདི་ མདོ་ལུགས་ཡིན་ཞེས། བོད། ལ་ལ་སྨྲ། །མདོ་ནས་འདི་འདྲ་གསུངས་པ་མེད། །བྱ་སྤྱོད་གཉིས་ཀྱི་རྒྱུད་ལས་ཀྱང༌། །སངས་རྒྱས་རིགས་ལྔར་བསྡུས་པ་མེད། །རྣལ་འབྱོར་ གྱི། རྒྱུད་ དེ་ཉིད་བསྡུས་པ། ལས་གསུངས་ པ་ཡ ི། ། རིགས་ལྔ་ཁ་དོག་ རྣམ་སྣང་དཀར་པོ་ལ་སོགས་པ། ཐ་དད་ཅིང༌། །ཕྱག་རྒྱ་ཡང་ནི་ རྣམ་སྣང་བྱང་ཆུབ་མཆོག་ལ་སོགས་པ། ཐ་དད་གསུངས། །འདི་ཡི་སྐུ་མདོག་ཕྱག་རྒྱ་ནི། །རྟེན་ཅིང་འབྲེལ་འབྱུང་སྐུ་ཡིན་པས། །ཡེ་ཤེས་ལྔ་ པོ་ཁ་དོག་ལྔ་ལ་རྟེན་འབྲེལ་བསྒྲིག་པ། ལ་འཐད་པ་ཡིན། །དུས་ཀྱི་འཁོར་ལོ་ལ་སོགས་ལས། ། རིགས་ལྔའི་ཁ་དོག་གཞན་གསུངས་པ། །འབྱུང་བ་རྣམ་པ་ལྔ་སྦྱོང་བའི། ། རྟེན་ཅིང་འབྲེལ་འབྱུང་སྐུ་ཡིན་ནོ། ། འདི་འདིར་བཤད་དུ་མི་རུང་བླ་མའི་ཞལ་ལས་དྲིས༑ སངས་རྒྱས་གསེར་མདོག་ཅེས་ མདོ་ལས། གསུངས་པ། ། འཛམ་བུ་ཆུ་བོའི་གསེར་ལྟར་ དྲི་མ་མེད་ཅིང་དྭངས་བའམ། །སྤྲུལ་སྐུ་ཕལ་ ཆེ་བ། ལ་དགོངས་ཏེ་གསུངས ༑༑ གཞན་དུ་སྨན་བླ་ནམ་མཁའི་མདོག །སྔོན་པོ་ཉིད་དུ་མདོ་ལས་གསུངས ༑ ༑ པ་དང་འགལ་བར་འགྱུར་རོ། ཡི་དམ་ལྷ་ཡི་སྒྲུབ་ཐབས་དང༌། །སྔགས་ཀྱི་བཟླས་པའི་ཆོ་ག་དང༌། །མཆོག་ སངས་རྒྱས། དང་ཐུན་མོང་ ཞི་སོགས། དངོས་གྲུབ་དང༌། །སྒྲུབ་པའི་ཆོ་ག་ཇི་སྙེད་པ། ། སྒྲུབ་ཐབས་ཀྱི་ཆོ་ག་ མདོ་སྡེ་ཀུན་ལས་གསུངས་པ་མེད། །དེང་སང་ གང་ཟག་ལ་ལ་གསང་ སྔགས་ལ་མི་མོས་པར། ། སྒྲོལ་མ་དང་མི་གཡོ་བ་ལ་སོགས་པ་ནས་བཟུང་ནས་དགེས་རྡོར་བདེ་མཆོག་གི་བར་གྱི་ ལྷ་བསྒོམ་ སྔགས་བཟླ་བ་རབ་གནས་སྦྱིན་སྲེག་ ལ་སོགས་བྱེད་པ་ཡང༌། །སངས་རྒྱས་ ཀྱི༑ བསྟན་ པ། དང་མཐུན་པ་མིན།

།གཞན་ཡང་སྦྱིན་སྲེག་རོ་སྲེག་དང༌། ། བདུན་ཚིག་སཱཙྪའི་ཆོ་ག་སོགས།།དེང་སང་གསང་སྔགས་ལུགས་བོར་ནས།། མདོ་མཆོད་ཙམ་ལ་བརྟེན་པ་ཡི། །ཆོ་གའི་རྣམ་གཞག་བྱེད་པ་ཡོད། །ཕ་རོལ་ཕྱིན་པའི་མདོ་སྡེ་དང༌། །བསྟན་བཅོས་ཀུན་ལས་ ཆོ་ག་དེ་དག་ གསུངས་པ་མེད། ། རྒྱུན་ཆགས་གསུམ་པ་ཙམ་མ་གཏོགས་པ་གཞན་ལ་དབྱངས་བྱ་བར་མ་གསུངས། འདི་དག་ངན་སོང་སྦྱོང་རྒྱུད་ལ། །སོགས་པའི་རྒྱུད་སྡེ་འགའ་ཞིག་ལས། ། གསུངས་པའི་རྗེས་སུ་འབྲངས་བ་ཡི། །གསང་སྔགས་པ་ལ་གྲགས་པ་ཡིན།། དེ་བཞིན་རབ་གནས་མདོ་ལུགས་དང༌། །ཕྱག་ན་རྡོ་རྗེ་མདོ་ལུགས་དང༌། ། ལྟུང་བཤགས་དང་ནི་ཤེར་སྙིང་སོགས། །སྔགས་ལུགས་ཡིན་ཞེས་འཆད་པ་ཐོས ༑༑ འདི་ཡང་བརྟག་པར་བྱ་བས་ཉོན། །མདོ་ནས་རབ་གནས་བཤད་པ་མེད ༑༑ འོན་ཀྱང་མཆོད་བསྟོད་བཀྲ་ཤིས་སོགས། ། ཕྱག་བྱས་མེ་ཏོག་གཏོར་ནས་ངེད་ཀྱི་མཆོད་གནས་ཡིན་ཞེས། རྒྱལ་པོའི་མངའ་དབུལ་ལྟ་བུ་ལ། །རབ་གནས་ཡིན་ཞེས་སྨྲ་ན་སྨྲོས། ། རྒྱ་གར་ན་ཁྲོན་པ་དང་སྐྱེད་མོས་ཚལ་ལ་སོགས་པ་ལ་མཆོད་པ་བྱེད་པ་ལ་ཡང་རབ་གནས་སུ་མིང་འདོགས་པ་ཡོད། ལྷ་བསྒོམ་པ་དང་སྔགས་བཟླས་དང༌། ། བུམ་པ་ལྷ་ཡི་སྟ་གོན་དང༌། །དངོས་གཞིའི་དམ་ཚིག་སེམས་དཔའ་དང༌། ། ཡེ་ཤེས་འཁོར་ལོ་དགུག་གཞུག་དང༌། །སྤྱན་དབྱེ་བརྟན་པར་གཞུགས་པ་དང་ ༑ ༑ སྔགས་ཀྱིས་བྱིན་གྱིས་བརླབས་པ་ཡི། །མེ་ཏོག་དོར་ནས་ལེགས་མཆོད་དེ། །བཀྲ་ཤིས་རྒྱས་པར་བྱེད་པ་ཡི། །ཆོ་ག་གསང་སྔགས་རྒྱུད་སྡེ་ལས ༑ ༑ གསུངས་ཀྱི་ཕ་རོལ་ཕྱིན་ལས་མིན། ། བོད་ ལ་ལ་ ཇོ་བོ་རྗེའི། གདམས་ངག་ཡིན་ཞེས་སྨྲ། །འོ་ན་མདོ་སྡེ་གང་དག་ལ། །བརྟེན་པ་ཡིན་པ་སྨྲ་དགོས་སོ ༑ ༑ འོན་ཀྱང་མདོ་གང་ནས་ཀྱང་བཤད་པ་མེད། ཇོ་བོ་ཡང་བཤད་མི་གསུངས། བཤད་པ་མེད་པ་ལ་གདམས་ངག་ཡིན་གསུངས་ན། ཇོ་བོས་ཀྱང་སངས་རྒྱས་ཀྱྀ་བསྟན་པ་མ་བཟུང་བ་ཡིན། དེང་སང་གསང་བ་འདུས་པའི་ལྷ། །བསྒོམས་ནས་ དེ་དག་གི་སྔགས་བཟླས། མདོ་ལུགས་ཡིན་ཞེས་སྨྲ། །གསང་འདུས་ལ་སོགས་ཆོ་ག་ལ།

།མདོ་ལུགས་ཆོ་ག་འབྱུང་བ་མཚར། ། དཔེར་ན་ སེང་གེའི་ཕྲུ་གུ་གླང་ཆེན་ལས། །བྱུང་ན་སྔོན་མེད་སྲོག་ཆགས་ཡིན། །མཁས་པ་རྣམས་ཀྱིས་འདི་འདྲ་ཡི། །ཆོ་ག་སླན་ཆད་མ་བྱེད་ཅིག །ལྷ་ལ་རབ་ཏུ་གནས་པ་དང༌། །མི་ལ་དབང་བསྐུར་བྱ་བ་སོགས ༑ ༑ རྡོ་རྗེ་སློབ་མའི་དབང་བསྐུར་བ། །ཐོབ་ཀྱང་ རྡོ་རྗེ་སློབ་དཔོན་གྱི་དབང་མ་ཐོབ་པར། བྱ་བར་མ་གསུངས་ན། །དབང་བསྐུར་གཏན་ནས་མ་ཐོབ་པའི། ། གང་ཟག་རྣམས་ཀྱིས་སྨོས་ཅི་དགོས།།རྡོ་རྗེ་སློབ་མའི་དབང་བསྐུར་ཙམ། ། ཐོབ་ནས་ལྷ་བསྒོམ་ཙམ་དང་ནི། །བཟླས་བརྗོད་དང་ནི་སྦྱིན་སྲེག་དང༌། ། ལས་ཚོགས་ལ་སོགས་བསྒྲུབ་པ་ཡི། ། ཐུན་མོང་གི་ དངོས་གྲུབ་དང་ནི་ མཆོག་སྒྲུབ་པའི། ཕྱག་རྒྱ་ཡི། །ཡེ་ཤེས་སྒྲུབ་པའི་ཆོ་ག་དང༌། །གསང་སྔགས་ ཀྱི་རྒྱུད་དང་རྟོག་པ་ལ་སོགས། འགའ་ཞིག་ཉན་པ་ལ། །དབང་བ་ཡིན་གྱི་རྒྱུད་འཆད་དང་ ༑ ༑ དབང་བསྐུར་དང་ནི་རབ་གནས་སོགས། ། རྡོ་རྗེ་ སློབ་དཔོན་ གྱི་ཐུན་མོང་མ་ཡིན་པའི། ཕྲིན་ལས་བྱར་མི་རུང༌། །རྡོ་རྗེ་སློབ་དཔོན་དབང་ཐོབ་ནས། ། འཁོར་ལོ་ལྷ་ཡི་དེ་ཉིད་སོགས། །རྣམ་དག་དཀྱིལ་འཁོར་བསྒོམ་པ་དང༌། ། དབང་བསྐུར་དང་ནི་རབ་གནས་སོགས། །སློབ་དཔོན་གྱི་ནི་ཕྲིན་ལས་དང་ ༑ ༑ སངས་རྒྱས་ཀུན་གྱི་དམ་ཚིག་དང༌། །བླ་ན་མེད་པའི་སྡོམ་པ་ སོགས ༑༑ འདི་ཚོའི་བཤད་པ་དབང་བསྐུར་མ་ཐོབ་པ་ལ་བཤད་དུ་མི་རུང་བས་བླ་མའི་ཞལ་ལས་དྲིས༑ རྡོ་རྗེ་སློབ་དཔོན་ཁོ་ནའི་ལས། །ཉིད་ཡིན་ པས་རྡོ་རྗེ་སློབ་དཔོན་གྱི་དབང་མ་ཐོབ་པ། གཞན་གྱིས་བྱར་མི་རུང༌། །དེང་སང་རབ་གནས་མདོ་ལུགས་ཞེས། ། འཆད་པ་སངས་རྒྱས་བསྟན་པ་མིན། ཁྱིམ་པས་མཁན་སློབ་བྱེད་པ་དང༌། ། རྡོ་རྗེ་སློབ་དཔོན་མ་ཡིན་པས། །དབང་བསྐུར་རབ་གནས་བྱེད་པ་ནི། ། གཉིས་ཀ་ སངས་རྒྱས་ཀྱི། བསྟན་པ་མིན་པར་མཚུངས། ། ད་ལྟ་བོད་ན་ཁྱིམ་པས་མཁན་སློབ་བྱས་ན་གད་མོ་བྱེད། དབང་བསྐུར་མ་ཐོབ་པར་རབ་གནས་བྱེད་པ་ལ་གད་མོ་མི་བྱེད་པར་སྣང་སྟེ་ཆོས་དང་བསྟུན་ན་འདི་གཉིས་འདྲ་བ་ཡིན།

ཕྱག་ན་རྡོ་རྗེའི་བསྒོམ་བཟླས་ཀྱང༌། ། མདོ་སྡེ་རྣམས་ནས་བཤད་པ་མེད། །གཟུངས་ འབུམ། ནས་བཤད་པ་དེ་དག་ནི ༑ ༑ བྱ་བའི་རྒྱུད་ཀྱི་ཆོ་ག་ཡིན། ། གཟུངས་འབུམ་ཐམས་ཅད་བྱ་བའི་རྒྱུད་ཡིན། བླུན་པོའི་བསམ་པ་ལ་པོ་ཏི་ཆེན་པོ་ལ་བྲིས་པས་མདོ་ཡིན་སྙམ་སྟེ་ཆོས་ཀྱི་རྣམ་དབྱཻ་མ་ཤེས་པས་འཁྲུལ་པ་ཡིན། བྱང་ཆུབ་ ལྟུང་བཤགས་སངས་རྒྱས་ཕྱག་མཚན་ལ། །ཕུབ་དང་རལ་གྲི་ མདའ་གཞུ། སོགས་འཛིན་པའི། །སྒྲུབ་ཐབས་སངས་རྒྱས་ཀྱིས་ མདོ་རྒྱུད་གང་ལས་ཀྱང༌༑ མ་གསུངས། །མདོ་དང་རྒྱུད་ཀྱི་ཁྱད་པར་ནི། ། དབང་དང་ལྷ་བསྒོམ་དང་བཟླས་བརྗོད་སོགས། ཆོ་གའི་བྱ་བ་ཡོད་མེད་ཡིན། །དེ་ལྟར་ ཁྱད་ཡོད་མེད་དེའི་རྒྱུ་མཚན༑ ཤེས་ནས་མདོ་སྡེ་དང༌། སྔགས་ཀྱི་ལུགས་ ཀྱི་ཁྱད་པར། རྣམས་དཔྱད་དེ་ ཤེས་པར་གྱིས་ལ་ སྨྲོས། གསང་སྔགས་སྔ་འགྱུར་བ་ ལ་ལ་ཐེག་པ་རིམ་དགུ་ལ། །ལྟ་བ་ཐ་དད་ཡོད་ཅེས་ཟེར། །ཉན་ཐོས་དང་ནི་ཐེག་ཆེན་ལ། །ལྟ་བའི་རིམ་པ་ཡོད་མོད་ཀྱི། །ཕ་རོལ་ཕྱིན་དང་གསང་སྔགས་ལ།

། སེམས་ཙམ་དབུ་མ་གཉིས་ཕར་ཕྱིན་གསང་སྔགས་གཉིས་ཀ་ལ་ཡོད། དེ་ལས་ལྷག་པའི། ལྟ་བའི་དབྱེ་བ་བཤད་པ་མེད། ། འགའ་ཞིག་ལས་དབུ་མ་ལས་ཀྱང་ཁྱད་པར་དུ་འཕགས་ཟེར་བ་ཡོད་དེ། མཐར་འཛིན་གྱི་དབུ་མ་འགའ་ཞིག་བཟློག་པའི་ཕྱིར་ཡིན། འཛིན་མེད་ཀྱི་དབུ་མ་དང་ཁྱད་མེད། དེའི་རྒྱུ་མཚན ། ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། ། ཐེག་པ་རིམ་ དགུའི་ཡང་རྩེའི། ལྟ་དེ་སྤྲོས་པ་ཅན་དུ་འགྱུར། །སྤྲོས་བྲལ་ཡིན་ན་ དབུ་མ་དང་ ཁྱད་པར་མེད། །དེས་ན་བཤད་པས་གོ་བ་ཡི། །ཐོས་པ་ ལས་བྱུང་བ འི་ ཤེས་རབ་ཀྱི། ལྟ་བ་གཅིག་ཉིད་ཡིན། །འོན་ཀྱང་སྤྲོས་བྲལ་ མངོན་སུམ་དུ། རྟོགས་པ་ཡི། ། ཐབས་ལ་གསང་སྔགས་ཁྱད་པར་ དུ། འཕགས། ཁ་ཅིག་དབུ་མའི་ལྟ་བ་ནི།། ཀུན་རྫོབ་ འདི། ཇི་ལྟར་སྣང་ བ། བཞིན་ དུ་གསལ་བ། ཡིན། །དོན་དམ་ པ་ཡོད་མེད་ལ་སོགས་པ། མཐའ་བཞིའི་སྤྲོས་དང་བྲལ ། ། བ་ཡིན་ཟེར བྱ་བའི་རྒྱུད་ཀྱི་ཀུན་རྫོབ་ནི ༑ ༑ སྐུ་གསུང་ཐུགས་ཀྱི་ལྷ་ རིགས་གསུམ་རྒྱལ་བའི་དཀྱིལ་འཁོར་ཡིན། །དོན་དམ་དབུ་མ་དང་མཚུངས་ཟེར། །སྤྱོད་པའི་རྒྱུད་ཀྱི་ཀུན་རྫོབ་དང༌། །རྣལ་འབྱོར་རྒྱུད་ཀྱི་ཀུན་རྫོབ་ནི། །རིགས་ལྔའི་རྒྱལ་བར་སྣང་བ་ཡིན། །རྣལ་འབྱོར་ཆེན་པོའི་ཀུན་རྫོབ་ནི། །དམ་པ་རིགས་བརྒྱ་ཡིན་ཞེས་ཟེར། ། ལྟ་ཐོག་ནས་སྒོམ་དེའི་ངང་ནས་སྤྱོད་པ་བྱེད་ཅེས་ ལྟ་བསྒོམ་རྣམ་དབྱེ་མ་ཕྱེད་ཅིང༌། །ཐབས་ སྒོམ་པ། དང་ ལྟ་བ་ ཤེས་རབ་ སྤྱོད་པས་དེ་གཉིས་མཐར་འབྱིན་པ། མ་ཤེས་པས། །འདི་འདྲའི་དབྱེ་བ་འཁྲུལ་བ་ཡིན། །འདི་ཡི་འཐད་པ་བཤད་ཀྱིས་ཉོན། ། རིགས་གསུམ་ དང་རིགས་ལྔ། ལ་སོགས་ པ། སངས་རྒྱས་སུ། །བསྒོམ་པ འི་ལྡོག་པ། ཡིན་གྱི་ལྟ་བ འི་ལྡོག་པ། མིན། །བྱ་སྤྱོད་རྣལ་འབྱོར་རྒྱུད་གསུམ་ལས། །སྣང་བ་ ཀུན་རྫོབ་འདི། ལྷ་རུ་གསུངས་པ་མེད། །འོན་ཀྱང་བྱ་བའི་རྒྱུད་དུ་ནི། ། རིགས་གསུམ་གྱི་ བྲིས་སྐུ་ ལ། ལྷ་རུ་བསྒོམས་ནས་ཀྱང༌། །དེ་ལས་དངོས་གྲུབ་ལེན་པ་ཡིན་ ནོ། དེས་ན་དཀའ་ཐུབ་

དང༌། གཙང་སྦྲ་ཡིས། །སངས་རྒྱས་མཉེས་ནས་དངོས་གྲུབ་གནང༌། །སྤྱོད་པའི་རྒྱུད་དུ་བྲིས་སྐུ་དང༌། །རང་ཉིད་གཉིས་ཀ་ལྷར་བསྒོམས་ནས། ། བདག་གི་སངས་རྒྱས་དང་མདུན་གྱི་སངས་རྒྱས་གཉིས་ གྲོགས་པོ་ལྟ་བུའི་ ཚུལ་གྱིས། དངོས་གྲུབ་ལེན། །རྣལ་འབྱོར་རྒྱུད་དུ་ཕྱི་རོལ་ གྱི་བྲིས་སྐུ་ལ་སོགས༑ ལ། །དམིགས་པའི་རྐྱེན་ཙམ་བྱས་ནས་ཀྱང༌། །རང་ཉིད་ གཙོ་བོར། དམ་ཚིག་སེམས་དཔའ་ རུ་བསྒོམ་པ། ལ། །ཡེ་ཤེས་འཁོར་ལོ་ སྔགས་ཏིང་ངེ་འཛིན་ཕྱག་རྒྱའི་སྒོ་ནས། སྤྱན་དྲངས་ནས། །ཇི་སྲིད་ཕྱག་རྒྱ་མ་བཀྲོལ་བ། །དེ་ཡི་བར་དུ་ རང་གི་ལུས་ལ། སངས་རྒྱས་བཞུགས། །ཕྱག་རྒྱ་བཀྲོལ་ནས་ རང་གི་ལུས་ལས། སངས་རྒྱས་ ཐོན་ཏེ་རང་བཞིན་གྱི་གནས་སུ། གཤེགས། །དེ་ནས་རང་ཉིད་ ལྷ་མ་ཡིན་པར༑ ཐ་མལ་ དུ། འགྱུར། ། རོ།། འདི་དག་གི་ནི་ལུང་སྦྱོར་རྣམས། །ཡི་གེ་མངས་ཀྱིས་དོགས་པས་བཞག་ སློབ་དཔོན་ཀུན་དགའ་སྙིང་པོས་ཕྱག་རྒྱ་གང་དང་གང་ནས་བྱུང་དེ་དང་དེ་ཉིད་དུ་བཀྲོལ་ཏེ་ཡེ་ཤེས་སེམས་དཔའ་གཤེགས་སུ་གསོལ་ལོ། །གཞན་དུ་ན་ལྷ་ལ་བརྙས་པར་འགྱུར་རོ། །ཞེས་བྱ་བ་ལ་སོགས་པ་རྒྱས་པར་དེ་ཉིད་སྣང་བ་ལ་སོགས་པར་ལྟོས། རྣལ་འབྱོར་ཆེན་པོའི་རྒྱུད་དུ་ནི། །དག་པ་གསུམ་གྱི་རང་བཞིན་བཤད། །འདི་ཡི་ལུང་རིགས་མན་ངག་རྣམས། ། དབང་བསྐུར་མ་ཐོབ་པ་ལ་བཤད་དུ་མི་རུང་བས་ བླ་མའི་ཞལ་ལས་ལེགས་པར་དྲིས། །གལ་ཏེ་བྱ་བའི་རྒྱུད་ཀྱི་ཡང༌། ། རྫོགས་ཆེན་གྱི་ལུགས་ལྟར་ ཀུན་རྫོབ་ལྷ་རུ་གནས་ པར་འདོད། ན་ནི། ། རང་རེའི་ལྷ་ཅིའང་མི་ཟ་བ་ལ་སོགས་པའི་ དཀའ་ཐུབ་ འཐོར་འཐུང་ལ་སོགས་པའི། གཙང་སྦྲ་ག་ལ་འཐད། །ལྷ་ལ་ ལ༑ གཙང་ བ། དང་ ལ་ལ། མི་གཙང་ བའི་ལྷ་གཉིས། མེད། །ལྷ་རྣམས་དཀའ་ཐུབ་ཀྱིས་མི་གདུང༌། ཁ་ཅིག་སྤྱོད་པའི་རྒྱུད་ཀྱི་ཡང༌། ། ཀུན་རྫོབ་རིགས་ལྔ་ལ་སོགས་པ་ ལྟ་བ་རྣལ་འབྱོར་ གྱི། རྒྱུད་དང་མཐུན། །སྤྱོད་པ་བྱ་བའི་རྒྱུད་བཞིན་ གཙང་སྦྲ་འབའ་ཞིག བྱེད། ། ཅེས་ཟེར་བ་ཡོད་དེ། འདི་ཡང་དེ་ལྟར་ངེས་པ་མེད།

། སྤྱོད་པའི་རྒྱུད། འདི་ནི་གཉིས་ཀའི་རྒྱུད་ཡིན་པས། ། ལྷ་མ་བསྒོམ་པའི་སྐབས་ རེས་འགའ་གཙང་སྦྲ་སྤྱོད་མོད་ཀྱི། །ཕལ་ཆེར་ཅི་བདེར་སྤྱོད་པར་གསུངས། ། ངན་སོང་སྦྱོང་རྒྱུད་ལས་རྡོ་རྗེ་སེམས་དཔའི་གནས་འདུག་སྟེ། །ཐམས་ཅད་ཟོས་ཏེ་ཀུན་བྱས་ཀྱང༌། །འགྲུབ་འགྱུར་ཉེས་པས་མི་གོས་ན། །སྙིང་རྗེ་ལྡན་པས་སྨོས་ཅི་དགོས། །ཞེས་སོ། ། སྤྱོད་པའི་རྒྱུད་ལ་རིགས་ལྔ་ཡི། །དོན་གྲུབ་ན་ཡང་ཐ་སྙད་མེད། ། རྣམ་སྣང་ལ་ཀུན་རིགམི་བསྐྱོད་པ་ལ་སྦྱོང་བའི་རྒྱལ་པོ། རིན་འབྱུང་ལ་རྒྱལ་མཆོག་རིན་ཆེན། འོད་དཔག་མེད་ལ་ཤཱཀྱ་ཐུབ་པ། དོན་གྲུབ་ལ་མེ་ཏོག་ཆེར་རྒྱས་ལ་སོགས་པའི་ཐ་སྙད་ཀྱང་མི་འདྲ། ཕྱག་རྒྱ་ཡང་རྣམ་སྣང་ལ་ཏིང་ངེ་འཛིན་ལ་སོགས་པ་མི་འདྲ། ཕྱག་རྒྱ་སྐུ་མདོག་རྣམ་དག་ཀྱང༌། །རྣལ་འབྱོར་རྒྱུད་བཞིན་དེར་མ་གསུངས། །དེས་ན་རྣལ་འབྱོར་རྒྱུད་མན་ཆད། ། བསྐྱེད་ཆོག་གི་ཐབས་ཀྱིས་ལྷར་བསྒོམ་པ་མ་གཏོགས་པ། ཀུན་རྫོབ་ འདི། ལྷ་རུ་གསུངས་པ་མེད། །འོན་ཀྱང་ཀུན་རྫོབ་ཐམས་ཅད་ནི། ། རྒྱུད་སྡེ་གསུམ་པོའི་ལུགས་ཀྱིས་ ཇི་ལྟར་སྣང་བ་བཞིན་དུ་བས། ། ཀྱི་ལྷར་སྣང་བ་མ་ཡིན་ནོ། བྲིས་སྐུ་ལ་སོགས་ལྷར་བསྒོམ་པ། ། དེ་ནི་ བསྐྱེད་ཆོག་གི ཐབས་ཀྱི་ཁྱད་པར་ གྱིས་ལྷར་འགྱུར་བ། ཡིན། །རྣལ་འབྱོར་ཆེན་པོའི་རྒྱུད་སྡེ་ལས། །ཀུན་རྫོབ་ཇི་ལྟར་སྣང་བ་འདི། །ཐབས་ལ་མཁས་པའི་ཁྱད་པར་གྱིས། །སྦྱང་གཞི་སྦྱོང་བྱེད་ངོ་སྤྲོད་པ། །དེ་ཚེ་དམ་པ་རིགས་བརྒྱ་ལ ༑ ༑ སོགས་པའི་དབྱེ་བ་རྒྱལ་བས་གསུངས། ། འདིའི་འཐད་པ་དབང་བསྐུར་མ་ཐོབ་པ་ལ་བཤད་དུ་མི་ཉན། དེས་ན་ཀུན་རྫོབ་ལྡོག་པ་དང༌། །ལྟ་བའི་ལྡོག་པ་མ་ཕྱེད་པས། །གསང་སྔགས་རྙིང་མའི་ཀུན་རྫོབ་ཀུན། །ལྟ་བ་དང་འཁྲུལ་ བའི་རྒྱུ་མཚན། དེ་ལྟར་ཡིན། །གསང་སྔགས་སྔ་འགྱུར་ རྙིང་མ། བ་རྣམས་ནི། ། ཡོ་ག་ རྣལ་འབྱོར་ མཧཱ་ཡོ་ག་ རྣལ་འབྱོར་ཆེན་པོ་དང༌། ། ཨ་ནུ་ཡོ་ག་ནི་ རྗེས་སུ་རྣལ་འབྱོར་ ཨ་ཏི་ཡོ་ག་ ཤིན་ཏུ་ནི། །རྣལ་འབྱོར་ཞེས་བྱ་རྣམ་པ་བཞི།

།ཐེག་པའི་རིམ་པ་ཡིན་ཞེས་ཟེར། །ཤིན་ཏུ་རྣལ་འབྱོར་བཟང་བར་འདོད། །གསང་སྔགས་ཕྱི་འགྱུར་བ་རྣམས་ནི། །རྣལ་འབྱོར་རྗེས་སུ་རྣལ་འབྱོར་དང༌། ། ཤིན་ཏུ་རྣལ་འབྱོར་རྣལ་འབྱོར་ཆེ། །འདི་དག་ཏིང་འཛིན་ བསྒོམ་པའི། རིམ་ པ། ཡིན་གྱི། །རྒྱུད་སྡེའི་ བཟང་ངན་གྱི། རིམ་པར་མི་བཞེད་དོ། །དེས་ན་རྒྱུ་སྡེ་བཞི་པོ་ཡི། ། ནང་ན་ཡོད་པའི། རྣལ་འབྱོར་ གྱི་རྒྱུད་དང༌། རྣལ་འབྱོར་ཆེན་པོ འི་རྒྱུད་གཉིས། དང་ ༑ ༑ བྱེ་བྲག་ཏུ་རྣལ་འབྱོར་ཆེན་པོའི་རྒྱུད་ལ་གྲགས་པའི་ རྣལ་འབྱོར་བཞི་ཡི་རྣལ་འབྱོར་ གྱི་ཏིང་ངེ་འཛིན། དང༌། །རྣལ་འབྱོར་ཆེན་པོ འི་ཏིང་ངེ་འཛིན་གཉིས་པོ། མི་གཅིག་གོ །དཔེར་ན་ཀླུ་ཆེན་པདྨ་དང༌། །པདྨ་ཆེན་པོ་ཞེས་བྱ་དང༌། །མེ་ཏོག་པདྨ་པད་ཆེན་གཉིས། །མིང་མཐུན་ན་ཡང་དོན་མི་གཅིག་ སྔ་མ་གཉིས་ཀླུ་ཡིན༑ ཕྱི་མ་གཉིས་མེ་ཏོག་ཡིན། དཔེ་དེ་བཞིན་དུ་རྣལ་འབྱོར་སྔ་མ་གཉིས་རྒྱུད་སྡེ་ཡིན། ཕྱི་མ་གཉིས་ཏིང་ངེ་འཛིན་ཡིན། ། དེས་ན་གསང་སྔགས་གསར་མ་ལ། །རྣལ་འབྱོར་ཆེན་པོའི་ལྟག་ན་ནི། །དེ་བས་ལྷག་པའི་རྒྱུད་སྡེ་མེད། །བསྒོམ་པའི་དམིགས་པ་ཉིད་ཀྱང་ནི། །རྣལ་འབྱོར་ཆེན་པོའི་ ཏིང་ངེ་འཛིན་ལས་ལྷག་པའི་རྣལ་འབྱོར་གཞན། གོང་ན་མེད། ། དམིགས་པ་ དེ་ དག་ ལས་སྐྱེས་པའི་ཡེ་ཤེས་ནི། ། བློའི་ཡུལ་མ་ཡིན་པས་ སྤྲོས་པ་མེད་ཅིང་ ངག་གི་ཡུལ་མ་ཡིན་པས། བརྗོད་ པ་དང༌། བྲལ་བས། ། དེས་ན་ཤེས་བརྗོད་ལས་འདས་པ་དེ། ཐེག་པའི་རིམ་པར་ སངས་རྒྱས། མི་བཞེད་དོ། །ལུགས་འདི་ལེགས་པར་ཤེས་གྱུར་ན། ། རྫོགས་ཆེན་པའི་ལུགས་ཀྱི་ ཨ་ཏི་ཡོ་གའི་ལྟ་བ་ཡང་ ༑ ཁོང་རང་གི་ལུགས་ལ་ཡང་ ཡེ་ཤེས་ཡིན་གྱི་ཐེག་པ་མིན། ། ནོ། བརྗོད་བྲལ་ ལ༑ བརྗོད་བྱར་བྱས་ ཐེག་པ་རིམ་དགུའི་ནང་དུ་བསྡུད། པ་ནི། །མཁས་པའི་དགོངས་པ་མིན་ཞེས་བྱ། །དེས་ན་ཐོས་པའི་ལྟ་བ་ནི། །དབུ་མ་ཡན་ཆད ནས་རྒྱུད་སྡེ། ཐམས་ཅད་མཐུན། །དེ་ཕྱིར་ལྟ་བའི་ལུང་སྦྱོར་ཀུན། །ཕ་རོལ་ ཏུ། ཕྱིན་ པ་རྒྱས་འབྲིང་བསྡུས་པར་གསུམ་གྱི་ལུགས།

བཞིན་ དུ་སྔགས་མཚན་ཉིད། ཐམས་ཅད་ དུ་མཐུན་པར་ལུང་དུ། མཛད། ། པ་ཡིན། དེ་རྟོགས་པ་ཡི་ཐབས་ལ་ནི། ། མདོ་དང་རྒྱུད་སྡེ་ལས་ ཐེག་པའི་རིམ་པ་ཡོད་པ་ཡིན། །རྒྱུད་སྡེ་བཞི་ཡི་བསྒྲུབ་པ་ཡང༌། ། ཕན་ཚུན་འཆོལ་ཅིང༌། འཁྲུལ་པར་བྱས་ན་དངོས་གྲུབ་རིང༌། ། འོ་ན་མ་འཁྲུལ་བའི་སྒྲུབ་པ་ཇི་ལྟར་བྱེད་ཅེ་ན་ བྱ་བའི་རྒྱུད་ལ་བདག་ ལྷར། བསྐྱེད་ པ། མེད། །བྲིས་སྐུ་མཆོད་ནས་གསོལ་བ་འདེབས། ། དོན་ཞགས་དང་རྣམ་རྒྱལ་ལ་སོགས་པ་ བདག་བསྐྱེད་ ཀྱི། སྒྲུབ་ཐབས་ སློབ་དཔོན་དག་གིས་ མཛད་པ་ ཡོད་པ་ ནི། །རྣལ་འབྱོར་ གྱི། རྒྱུད་ཀྱི་རྗེས་ སུ། འབྲངས་ནས། ། བླ་མའི་མན་ངག་གཞན་གྱིས། ། དེ་ཡི་ལུགས་བཞིན་མཛད་པ་ཡིན ༑ ༑ དེས་ན་འདི་ལ་རྟོག་པའི་ལུགས་དང་སྒྲུབ་ཐབས་ཀྱི་ལུགས་གཉིས་ཆོ་ག་མི་འདྲ། སྒྲུབ་ཐབས་ཀྱི་ལུགས་ དེ་ལྟར་བྱེད་ན་སྨྱུང་གནས་མེད། །བདག་ཉིད་ལྷ་རུ་བསྐྱེད་པ་ལ ༑ ༑ མཆོད་ན་བསོད་ནམས་བརྙས་ན་སྡིག །གལ་ཏེ་ བྱ་བའི་རྒྱུད་ལ། སྨྱུང་གནས་བྱེད་འདོད་ན། །རང་ཉིད་ ལྷར་མ་བསྒོམས་པར། ཐ་མལ་ གྱི། ང་རྒྱལ་གྱིས།། བྲིས་སྐུ་ གཞུང་ནས་འབྱུང་བའི། ཆོ་ག་བཞིན་བྲིས་ལ། །རྗེ་དཔོན་ ལ་འབངས་ཀྱིས་ཞུ་བ༑ བཞིན་དུ་དངོས་གྲུབ་བླང༌། །དེ་ལ་ཤ་ཆང་ གི གཏོར་མ་མེད། ། དོན་ཞགས་ལས༑ ཁྲག་མེད་པའི་གཏོར་མ་ཤ་དང་བཅས་པ་ཞེས་གསུངས་པས་དེ་འགྱུར་ཉེས་པ་ཡིན། རྒྱ་དཔེ་དང་བསྟུན་ན་གཏོར་མ་ཤ་ཁྲག་མེད་པ་བྱ་བ་ཡོད། གླ་རྩི་ལ་སོགས་སྲོག་ཆགས་དང༌།། འབྲེལ་བའི་མཆོད་པ་ཐམས་ཅད་སྤོངས། ། གསང་བ་སྤྱི་རྒྱུད་ལས། སྲོག་ཆགས་ཡན་ལག་རྣམས་སྤངས་པ།།ཞེས་གསུངས་སོ།། གུ་ལང་མཆོད་པའི་ལྷག་མ་དང༌། །གཏོར་མའི་ཁ་ཟས་འདིར་མི་ཟ། །ལྷ་ལ་ཕུལ་བའི་དམན་མ་སོགས། །ཟ་དང་འགོམ་པ་གཉིས་ཁ་བཀག ། དཔུང་པ་བཟང་པོ་ལས། གུ་ལང་མཆོད་པའི་ལྷག་མ་མི་བཟའ་ཞིང༌། ཞེས་བྱ་བ་ལ་སོགས་པ་གསུངས་ལ། ལེགས་པར་གྲུབ་པ་ལ་སོགས་པ་ཀྲི་ཡའི་རྒྱུད་ཐམས་ཅད་ལས་ཀྱང་བཀག དཀར་གསུམ་ལ་སོགས་ཁ་ཟས་དང༌། །གཙང་སྦྲ་ལ་སོགས་བརྟུལ་ཞུགས་ཀྱིས།

།བྱ་བའི་རྒྱུད་ཀྱི་གསང་སྔགས་གྲུབ། །སྤྱོད་ པའི་རྒྱུད༑ དང་རྣལ་འབྱོར་ གྱི། རྒྱུད་གཉིས་སུ། །ལས་ཚོགས་བསྒྲུབ་པ་འགའ་ཞིག་ལ ༑ ༑ གཙང་སྦྲ་དཀའ་ཐུབ་བཤད་པ་ཡོད། །གཞན་དུ་དཀའ་ཐུབ་སྨྱུང་གནས་སོགས། །བརྟུལ་ཞུགས་ཁྱད་པར་གཙོར་མི་མཛད། །རང་ཉིད་ལྷ་ཡི་རྣལ་འབྱོར་བསྒོམ། །གླ་རྩིའི་རིང་བུ་ལ་སོགས་པ། །སྲོག་ཆགས་ཡན་ལག་ལས་བྱུང་བའི། །མཆོད་པ་རྣམས་ཀྱང་འདིར་མི་འགོག །སངས་རྒྱས་མཆོད་པའི་ལྷག་མ་རྣམས། །སྡིག་པ་སྤང་ཕྱིར་བཟའ་འོ་ཞེས། །རབ་ཏུ་གནས་པའི་རྒྱུད་ལས་གནང༌། །འབྱུང་པོའི་གཏོར་མ་ རྣལ་འབྱོར་གྱི་རྒྱུད། འདིར་མི་ཟ། །རྣལ་འབྱོར་ཆེན་པོའི་རྒྱུད་རྣམས་ལས། ། རྟོགས་པ་སྐྱེས་པའི་རྣལ་འབྱོར་པས་ ཨ་བ་དྷཱུ་ཏཱིའི་སྤྱོད་སོགས་ལ། །འབྱུང་པོའི་གཏོར་མ་ཟ་བའང་གནང༌། ། དཀའ་ཐུབ་ལ་སོགས་བརྟུལ་ཞུགས་འགོག །འཇུག་པ་བདེ་བའི་རྣལ་འབྱོར་གྱིས། །གསང་སྔགས་རྒྱལ་པོ་ཚེ་འདིར་འགྲུབ། །འདི་དག་རྒྱས་པར་བླ་མ་མཆོག་ དབང་ཐོབ། དམ་ཚིག་བསྲུང༌། རྒྱུད་ཤེས། མན་ངག་དང་ལྡན་པའི། ། མཁས་པའི་གསུངས་ལས་ཤེས་པར་གྱིས། ། འདིར་དབང་བསྐུར་མ་ཐོབ་པ་ལ་བཤད་དུ་མི་ཉན༑ མུ་སྟེགས་པ་དང་སངས་རྒྱས་པའི་ གྲུབ་མཐའི་རྣམ་དབྱེ་མི་ཤེས་ཤིང༌། །རྒྱུད་སྡེའི་ བཞིའི་དབང་དང་ལམ་བཞིའི། ཁྱད་པར་མ་ཕྱེད་པར། །ཆོ་ག་ཐམས་ཅད་དཀྲུགས་ནས་ནི། ། ལུང་རིགས་མེད་པར་བླ་མའི་བཀའ་སྲོལ་ཡིན་ཟེར་ནས་ རང་བཟོའི་རྣམ་ཐར་སྤྱོད་པ་མཚར། ། གསང་སྔགས་ཀྱི་ལམ་དངོས་ཉམས་སུ་ལེན་པའི་རིམ་པ་རང་ཇི་ལྟར་ཡིན་ཞེ་ན་ དབང་བཞི་ཡོངས་སུ་རྫོགས་པ་དང༌། །དང་པོར་རང་གི་ཁྱིམ་དུ་བསྒོམ ༑ ༑ བརྟན་པ་ཐོབ་ནས་དུར་ཁྲོད་ ཆུའི་འགྲམ། རི་ཁྲོད། སོགས། །བརྟན་པ་ཆེན་པོ་ཐོབ་ནས་ནི། །ལུས་དང་ངག་གི་བརྡ་རྣམས་ལ། །ལེགས་པར་སྦྱངས་ཤིང་དེ་ཉིད་རྟོགས། །ས་ བཅུ་གསུམ། རྣམས་བགྲོད་པར་བྱ་བ་དང༌། ། ཡུལ་ སུམ་ཅུ་སོ་བདུན་དང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན། རྣམས་དབང་དུ་བསྡུ་པའི་ཕྱིར།

།གནས་དང་ཉེ་བའི་གནས་ལ་སོགས། །ཡུལ་ཆེན་སུམ་ཅུ་སོ་བདུན་དུ། །རིག་པའི་བརྟུལ་ཞུགས་སྤྱོད་ཕྱིར་རྒྱུ། །ལུགས་འདི་རྣལ་འབྱོར་ཆེན་པོ་ཡི། ། དགེས་རྡོར་བདེ་མཆོག་སོགས་ རྒྱུད་དང་བསྟན་བཅོས་རྣམས་ལས་གསུངས། །འདི་འདྲའི་སྤྱོད་པ་ཤེས་ནས་ནི། །ཚེ་འདི་ཉིད་ལ་རྫོགས་སངས་རྒྱ། ། འདི་དག་དབང་བསྐུར་མ་ཐོབ་པ་ལ་བཤད་དུ་མི་རུང་བས། བླ་མ་གསང་སྔགས་ལེགས་པར་མཁྱེན་པ་ལ་དྲིས། དེང་སང་ བོད་འདི་ན། གསང་སྔགས་མི་ཤེས་པར། ། སྔགས་ཀྱི་ལུགས་སུ་འཆོས་པ་ ལག་ལེན་ཕྱིན་ཅི་ལོག མཐོང༌། ། དབང་མ་ཐོབ་ཅིང་ རིམ་པ་གཉིས་པོ་མི་བསྒོམ་ན། །ཡུལ་ཆེན་སུམ་ཅུ་སོ་བདུན་དུ། །འགྲོ་བ་ རྒྱུད་སྡེ་ལས། སངས་རྒྱས་ཀྱིས་མ་གསུངས། ། ཕར་ཕྱིན་དང་ཉན་ཐོས་ལ་ཡུལ་ཆེན་དགོས་པ་མེད། ། རིམ་པ་གཉིས་པོ་མི་བསྒོམ་པའི། ། གཏུམ་མོ་དང་ཕྱག་རྒྱ་ཆེན་པོ་ལྟ་བུའི་ སྒོམ་ཆེན་བཟང་ཡང་ཕ་རོལ་ཏུ། །ཕྱིན་པའི་སྒོམ་ཆེན་ལས་མ་འདས། ། མདོ་ལས་ཡུལ་ཆེན་དེ་དག་ཏུ། །འགྲོ་བའི་ཆོ་ག་བཤད་པ་མེད། །གལ་ཏེ་གསང་སྔགས་ ཀྱི་དབང་མ་ཐོབ། རིམ་པ་གཉིས། མི་བསྒོམ་ཞིང༌། །རྟོགས་པ་ཡོད་པར་རློམ་པ་ཡིས། །ཡུལ་དེར་ཕྱིན་ན་ སྒོམ་ཆེན་དེ་ལ། བར་ཆད་འབྱུང༌། །ཅི་ཡང་མེད་པའི་སྒོམ་ཆེན་གྱིས། །ཕྱིན་ཡང་ཕན་ པའི་དངོས་གྲུབ། གནོད་ པའི་བར་ཆད༑ གང་ཡང་མེད། །ཨུ་རྒྱན་ཛཱ་ལནྡྷ་ར་དང༌། །གངས་ཅན་དེ་བཱི་ཀོ་ཊ་སོགས ༑ ༑ ཀླ་ཀློ་བླུན་པོ་མུ་སྟེགས་བྱེད། །འབྲོག་པ་རྣམས་ཀྱིས་ ཡུལ་ཆེན་པོ་དེ་དག་ གང་ ནས་ཡོད་ མོད་ཀྱང༌། །དེ་དག་གྲུབ་པ་ཐོབ་བམ་ཅི། ། འོ་ན་གནས་ཆེན་དེ་དག་ཏུ་འགྲོ་བའི་གང་ཟག་གང་ཡིན་ཞེ་ན། དབང་ཐོབ་ནས་ གསང་སྔགས་ ཀྱི་རིམ་པ་གཉིས། བསྒོམ་པའི་རྟོགས་པ་ཅན། ། དཔའ་བོ་དང་རྣལ་འབྱོར་མར་གོ་བར་བྱེད་པའི་ བརྡ་དོན་འཕྲོད་པའི་སྐལ་བར་ལྡན། །དེ་ལ་ཡུལ་དེར་གནས་པ་ཡི། །མཁའ་འགྲོ་རྣམས་ཀྱིས་བྱིན་གྱིས་རློབ། །འདི་དོན་རྣལ་འབྱོར་ཆེན་པོ་ཡི། ། རྩ་བ་དང་བཤད་པའི་ རྒྱུད་སྡེ་རྣམས་སུ་ལེགས་པར་ལྟོས།

།དེས་ན་གསང་སྔགས་མི་བསྒོམ་པར། །ཡུལ་ཆེན་བགྲོད་པ་དོན་མེད་ཡིན། ། ཆོས་རྗེ་ཤཱཀྱ་ཤྲཱི་ལ། སྒོམ་ཆེན་གཅིག་ན་རེ། ཏི་སེ་དང་ཙཱ་རི་ཡུལ་ཉི་ཤུ་རྩ་བཞིའི་ཕྱོགས་རེ་ལགས་སམ་མ་ལགས་ཟེར་བས། ཆོས་རྗེའི་ཞལ་ནས་ཁྱོད་གསང་སྔགས་བསྒོམ་མམ་མི་བསྒོམ་གསུངས། ཁོ་ན་རེ། གསང་སྔགས་མི་བསྒོམ་ཕྱག་རྒྱ་ཆེན་པོ་བསྒོམ་ཟེར་བས། གསང་སྔགས་མི་བསྒོམ་ན་ཡུལ་ཉི་ཤུ་རྩ་བཞིས་ཅི་བྱེད། ཕར་ཕྱིན་དང་ཉན་ཐོས་ཀྱི་གཞུང་ལས་ཡུལ་ཉི་ཤུ་རྩ་བཞི་བཤད་པ་མེད། ཁྱེད་བོད་ཀྱི་ཆོས་པ་འདི་འདྲ་འདིའི་རིགས་ཅན་ལ་ནོར་བ་གཞན་ཡང་མང་པོ་འོང་གསུངས་ནས་བོད་ལ་གཏིང་ཁྲེལ་ཏེ་ཆོས་རྗེ་མེད་དོ།། དཔལ་ལྡན་དུས་ཀྱི་འཁོར་ལོ་དང༌། །མངོན་པའི་གཞུང་ལས་གསུངས་པ་ཡི། །གངས་རི་གསེར་གྱི་བྱ་སྐྱིབས་དང༌། །འཛམ་བུའི་ཤིང་དང་ གླང་པོ་ཆེ། ས་སྲུང་ གི་ བུ། །གླང་ཆེན་ལྔ་བརྒྱས་བསྐོར་བ་དང༌། །དགྲ་བཅོམ་ལྔ་བརྒྱ་བཞུགས་པའི་གནས། །གངས་ཅན་དེ་ནི་ཏི་སེ་མིན། །མ་དྲོས་རྒྱ་མཚོ་མ་ཕང་མིན། །གླང་པོ་རྣམས་ཀྱང་དེ་ན་མེད། །དེ་བཞིན་འཛམ་བུའི་ལྗོན་པ་དང༌། །གསེར་གྱི་བྱ་སྐྱིབས་ག་ལ་ཡོད། །དེ་ཡི་གཏན་ཚིགས་འདི་ལྟར་ཡིན། །དཔལ་ལྡན་དུས་ཀྱི་འཁོར་ལོ་ལས། །ཆུ་བོ་སི་ཏཱའི་བྱང་ཕྱོགས་ན། །རི་བོ་གངས་ཅན་ཡོད་པར་གསུངས། །དེ་ཡི་འགྲམ་ན་ཤམྦྷལ། །གྲོང་ཁྱེར་བྱེ་བ་དགུ་བཅུ་དྲུག

།དེ་ན་རྒྱལ་པོའི་ཕོ་བྲང་མཆོག ། ཀཱ་ལ་པ་ཞེས་བྱ་བ་ཡོད། །དེ་ན་སྤྲུལ་པའི་རྒྱལ་པོ་རྣམས། །ལོ་གྲངས་བརྒྱ་བརྒྱར་ཆོས་གསུང་ངོ༌། །དེ་ན་ནགས་ཚལ་སྣ་ཚོགས་དང༌། །བཟའ་ཤིང་ར་བ་དུ་མ་ཡོད། །སྙིགས་མའི་དུས་སུ་འཕག་པའི་ཡུལ། །ཀླ་ཀློའི་ཆོས་ཀྱིས་གང་བར་འགྱུར། །དེ་ན་ཀླ་ཀློའི་རྫུ་འཕྲུལ་གྱིས། །ཤམྦྷ་ལ་རུ་དམག་འདྲེན་འགྱུར ༑ ༑ དེ་ཚེ་ཕྱག་ན་རྡོ་རྗེ་ཡི། །སྤྲུལ་པ་དྲག་པོ་ཞེས་བྱ་བའི། །རྒྱལ་པོས་ཀླ་ཀློ་ཀུན་བཅོམ་ནས། །འཕགས་པའི་ཡུལ་གྱི་བར་དུ་ བོད་དང་རྒྱ་གར་ཚུན་ཆད། ཡང་ ༑ ༑ སངས་རྒྱས་བསྟན་པ་སྤེལ་བར་གསུངས། དེའི་དོན་རྒྱས་པ་དུས་འཁོར་དུ་ལྟོས༑ དེས་ན་རི་བོ་གངས་ཅན་དུ། །རྫུ་འཕྲུལ་མེད་པས་འགྲོ་མི་ནུས། ། མངོན་པ་ མཛོད། ལས་ཀྱང་འདི་སྐད་དུ། ། མ་ག་དྷའི་ཡུལ་ འདི་ནས་བྱང་དུ་རི་ནག་པོ ༑ ༑ རི་གངས་ཐར་ཐོར་ཆགས་པའི་རིའི་རྒྱུད་རིང་པོ་སྟེ། མཛོད་ཀྱི་འགྲེལ་པ་ལས། འདི་ན་ནི་རི་ནག་པོ་གསུམ་མོ། །ཞེས་གསུངས་པས་བོད་དང་རྒྱ་གར་གྱི་བར་ན་སྟོད་མངའ་རིས་ནས་རྒྱ་ནག་གི་བར་མ་ཆད་པའི་རི་རྒྱུད་གཉིས། བོད་དང་ཧོར་གྱི་བར་ན་ཆགས་པའི་གངས་རྒྱུད་དེ་ལྟར་གསུམ་དང༌༑ ཆུ་བོ་སི་ཏའི་བྱང་ན་རི་རྒྱུད་དྲུག་སྟེ། དགུ་འདས་ པ་ན་ནག་ནོག་མེད་པ། གངས་ འབའ་ཞིག་ཏུ་སོང་བའི། རིའོ་དེ་ནས་ནི། ། རི་བོ་ སྤོས་ངད་ལྡན་པའི་ཚུལ་རོལ་ན། ། མ་དྲོས་པ་ ཆུ་ཞེང་ལྔ་བཅུ་ཡོད་པའི་མཚོ། །ཞེས་སོགས་མཚན་ཉིད་རྒྱས་པར་གསུངས ༑ ༑ དེར་ནི་རྫུ་འཕྲུལ་ དང༌། མི་ལྡན་པས། །བགྲོད་པར་བྱ་བ་མིན་ཞེས་ མཛོད་འགྲེལ་ལས། བཤད། །ད་ལྟའི་ཏི་སེ་འདི་ལ་ནི། །མཚན་ཉིད་འདི་དག་གང་ཡང་མེད། །མུ་སྟེགས་བྱེད་པའི་གཞུང་ གཞོན་ནུ་འབྱུང་བའི་སྙན་ངག་ ལས་ཀྱང༌། །ཤར་ནུབ་གཉིས་ཀྱི་རྒྱ་མཚོའི་བར། །གངས་ཅན་གྱིས་ནི་ཁྱབ་པར་བཤད། ། སྤྲེའུ་ ཧ་ནུ་མནྠས་ ལང་ཀའི་ཡུལ་ནས། འཕངས་པ་ཡི། །གངས་རིའི་དུམ་བུ་ ལམ་དུ། འཚར་བ་ཞིག །ཏི་སེ་ཡིན་ཞེས་ དྲང་སྲོང༌། གྲོག་མཁར་སྨྲ། འདིའི་གཏམ་རྒྱུད་རྒྱས་པ་དགའ་བྱེད་ཀྱི་འཇུག་པ་ན་ཡོད།

།དེས་ན་དབང་ཕྱུག་ཆེན་པོའི་གནས ༑ ༑ ས་སྲུང་བུ་ཡིས་བརྟེན་པའི་ས། །དགྲ་བཅོམ་ལྔ་བརྒྱ་བཞུགས་པའི་ཡུལ། །ད་ལྟའི་ཏི་སེ་འདི་མ་ཡིན། །རྨ་བྱ་ཆེན་མོའི་མདོ་ལས་ཀྱང༌། ། གངས་ཅན་ཏི་སེ་ཐ་དད་གསུངས། ། གཟུངས་གྲ་ལྔའི་རྨ་བྱ་ཆེན་མོ་ལས་ཀྱང༌། བཅོམ་ལྡན་འདས་ཀྱིས་བཀའ་སྩལ་པ། རིའི་རྒྱལ་པོ་རི་རབ་དང༌། རིའི་རྒྱལ་པོ་གངས་ཅན་དང༌། རིའི་རྒྱལ་པོ་སྤོས་ཀྱི་ངད་ལྡན་དང༌། ཞེས་བྱ་བ་མང་པོའི་གཤམ་ན། རིའི་རྒྱལ་པོ་ཏི་སེ་དང༌། ཞེས་དེ་གཉིས་ཐ་དད་དུ་གསུངས་སོ། ། ཕལ་པོ་ཆེ་ཡི་མདོ་ལས་ཀྱང༌། །མ་དྲོས་པ་ཡི་ཆུ་ཞེང་དུ། །དཔག་ཚད་ལྔ་བཅུ་ལྔ་བཅུར་གསུངས། །ས་གཞིར་རིན་ཆེན་གསེག་མ་བདལ། །ངོས་ནི་རིན་ཆེན་ཕ་གུར་བརྩིགས། །དེ་ལས་འབབ་པའི་ཆུ་བོ་བཞི། །གངྒཱ་གླང་ཆེན་ གྱི། ཁ་ནས་ནི། །དངུལ་གྱི་བྱེ་མ་འདྲེན་ཅིང་འབབ ༑༑ དེ་བཞིན་དུ་ སི་ཏཱ་སེང་གེའི་ཁ་ནས་ནི། ། ལྷ་རྫས་ཀྱི་ རྡོ་རྗེའི་བྱེ་མ་འདྲེན་ཅིང་འབབ། །སིནྡྷུ་གླང་གི་ཁ་ནས་ནི། །གསེར་གྱི་བྱེ་མ་འདྲེན་ཅིང་འབབ།། ལ་ལ་སིནྡྷུ་རྨ་བྱའི་ཁ་ནས་འབབ་ཟེར་བ་ཡོད་ནའང་དེ་ནི་ནོར་བ་ཡིན་གྱི་རྨ་བྱའི་ཁ་ནས་འབབ་པར་བཤད་པ་མེད། པཀྵུ་རྟ་ཡི་ཁ་ནས་ནི། །བཻཌཱུརྱ་སྔོན་ པོའི་བྱེ་མ། འདྲེན་ཅིང་འབབ། ། ཐམས་ཅད་ཀྱི་ནི་ཁ་ཞེང་ལ། །དཔག་ཚད་རེ་རེ་ཡོད་པར་གསུངས། །ཆུ་བོ་དེ་བཞིས་མ་དྲོས་ལ། །ལན་གྲངས་བདུན་བདུན་གཡས་ ཕྱོགས་ནས། བསྐོར་ནས ༑ ༑ ཕྱོགས་བཞི་དག་ཏུ་ རྒྱ་མཚོ་ཆེན་པོ་ལ། འབབ་པར་བཤད། །དེ་ཡི་བར་མཚམས་ཐམས་ཅད་ནི། །ཨུཏྤལ་པདྨ་ ཀུ་མུ་ཏ་དང༌། པུཎྜ་རི་ཀ་ ལ་སོགས་ཀྱི། ། མེ་ཏོག་རྣམ་པ་སྣ་ཚོགས་དང༌། །རིན་ཆེན་ལྗོན་ཤིང་སྣ་ཚོགས་ཀྱིས། །རབ་ཏུ་གང་བར་གནས་པ་ཡིན། །དེ་སོགས་མཚན་ཉིད་རྒྱས་པར་ནི། །ཕལ་པོ་ཆེ་ཡི་མདོ་སྡེར་ དྲུག་དུམ་པའི་ག་པར། ལྟོས། །ད་ལྟའི་མ་ཕང་འདི་ལ་ནི། །མཚན་ཉིད་དེ་དག་གང་ཡང་མེད། །དེ་ལ་ཁ་ཅིག་འདི་སྐད་དུ། །བྱ་རྒོད་ཕུང་པོའི་རི་ལ་ཡང༌། །དཀོན་བརྩེགས་ ནས་བཤད་པ། བཞིན་དུ་

མཐོ་བ་ཟླུམ་པ་ལ་སོགས། ད་ལྟ་མེད། །དུས་ཀྱི་སྟོབས་ཀྱིས་ཡུལ་ཀུན་ཡང༌། །རྣམ་པ་འགྱུར་བར་སྣང་ཞེས་ཟེར། །འདི་ཡང་ཕྱེ་སྟེ་བཤད་ཀྱིས་ཉོན། །དངོས་པོའི་གནས་ལུགས་འཆད་པ་དང༌། །སྐྱོན་ཡོན་བསྔགས་པ་རྣམ་གཉིས་ཡོད། །སྐྱོན་དང་ཡོན་ཏན་སྒྲོགས་པ་ན། །སྙན་ངག་མཁན་གྱི་ལུགས་བཞིན་དུ། །བྱ་རྒོད་ཕུང་པོའི་རི་ལ་ཡང༌། །མཐོ་བ་ཟླུམ་པ་ལ་སོགས་བཤད། །བོད་ཀྱི་ ཡུལ་དོག་པས་རྒྱང་གྲགས་རེ་ལའང༌། ཐང་ཆེན་ པོ་ཡིན་ཟེར་བ། ཇི་བཞིན་དུ། ། མ་ག་དྷ་ན་རི་གཞན་མེད་པས་བྱ་རྒོད་ཕུང་པོའི་རི་ལ་ འཕགས་པའི་ཡུལ་གྱི་རི་ཆེན་ཡིན། ། རྒྱ་གར་རི་ཕུལ་ཆུང༌། བོད་ཐང་ཕུལ་ཆུང༌། དེ་ལྟར་འཆད་ལ་སྙན་ངག་མཁན། །སྐྱོན་དུ་བརྩི་བ་གང་ཡང་མེད། །དངོས་པོའི་གནས་ལུགས་འཆད་པ་ སྟེ་མཚན་ཉིད་གཏན་ལ་འབེབ་པའི་ཚེ༑ ན། །ལྷག་ཆད་འཁྲུལ་པ་བྱུང་བ་ལ། །དེ་ལ་མཁས་རྣམས་སྐྱོན་དུ་བརྩི ༑ ༑ དཔེར་ན་བ་ལང་བསྔགས་པའི་ཚེ། །གངས་རིའི་ཕུང་པོ་འགྲོ་ཤེས་པའམ ༑ ༑ སྤྲིན་ཆད་པ་ཡི་དུམ་བུ་དང༌། །རྭ་རྩེ་རྡོ་རྗེ་འདྲ་བ་དང༌། །རྨིག་པ་ཨིནྡྲ་ནཱི་ལ་དང༌། །རྔ་མ་དཔག་བསམ་ལྗོན་པ་སོགས། །གཞན་ཡང་སྐྱེས་བུ་བསྔགས་པ་ན། །བཞིན་ལ་ཉི་མ་ཟླ་བ་དང༌། །སོ་ལ་གངས་རིའི་ཕྲེང་བ་སོགས ༑ ༑ རྒྱ་ཆེ་བ་ལ་ནམ་མཁའི་དཔེ། །ཆུང་ལ་རྡུལ་ཕྲན་དཔེ་སྦྱོར་དང༌།། རགས་པའི་དཔེ་ལ་རི་རབ་དང༌། །བྱི་བ་ལ་ནི་གླང་ཆེན་དཔེ། །ཕྱུག་པོ་ལ་ནི་རྣམ་ཐོས་བུ། །རྒྱལ་ཕྲན་ལ་ཡང་བརྒྱ་བྱིན་དཔེ། །དགེ་བའི་བཤེས་གཉེན་ཕལ་པ་ལའང༌། །སངས་རྒྱས་ལྟ་བུར་བསྔགས་པ་ སྒྲོ་བཏགས་པ་འདི་ལྟ་བུའི་དཔེ་རྒྱན། ནི། །སྙན་ངག་མཁན་ལ་ སྙན་ངག་གི་བསྟན་འཆོས་ལས། བཀག་པ་མེད ༑ ༑ དངོས་པོའི་གནས་ལུགས་འཆད་པའམ། །མཚན་ཉིད་གཏན་ལ་འབེབས་པ་ན། །གནས་ལུགས་ཇི་བཞིན་མ་ཡིན་པ། ། རྟའི་མཚན་ཉིད་ནོག་ལྐོག་ཤལ་དང༌། མེ་བསིལ་བ། ཆུ་ཚ་བ་ལྟ་བུ་ཕྱིན་ཅི་ལོག་ཏུ་ བཤད་ན་མཁས་རྣམས་ག་ལ་དགའ ༑ ༑ དེས་ན་བྱ་རྒོད་ཕུང་པོ་སོགས། །བསྔགས་པ་སྙན་ངག་ལུགས་བཞིན་ཡིན།

།གངས་ཅན་མ་དྲོས་ལ་སོགས་པ། །དངོས་པའི་གནས་ལུགས་འཆད་པ་ན། །དེ་ལ་འཁྲུལ་ན་ཀུན་མཁྱེན་མིན། །སྙིགས་མའི་དུས་ཀྱི་ཤུགས་བརྟས་པས། །ཅུང་ཟད་ངན་པར་འགྲོ་སྲིད་ཀྱི། ། ཆོས་མངོན་པ་ནས་བཤད་པའི་མ་དྲོས་པ་དང༌། སྤོས་ངད་ལྡན་པ་དང༌། ཤིང་འཛམ་བུ་དང༌། མེ་ཏོག་པདྨ་ལ་སོགས་ ཐམས་ཅད་འཁྲུལ་པར་ག་ལ་སྲིད། །ཙཱ་རི་ཏྲ་ཞེས་བྱ་བའི་ཡུལ། །ལྷོ་ཕྱོགས་རྒྱ་མཚོའི་འགྲམ་ན་ཡོད། ། ལ་ལ་ཙཱ་རི་ཏྲ་ ཙཱ་རི་ཙཱ་གོང་ ཡིན་ཟེར་བ་ཡོད་དེ། དེ་མ་ཡིན ༑ ༑ དེ་བཱི་ཀོ་ཊ་ གཉིས་ཡོད་པའི་ཆེ་ཤོས་རྒྱ་གར་ཤར་ཕྱོགས་ན་ཡོད་དེ། འི་གནས་ གཞན་ ཆུང་བ། ཞིག །ཙཱ་རི་ཡིན་ཞེས་ལ་ལ་སྨྲ། །རྡོ་རྗེ་མཁའ་འགྲོའི་རྒྱུད་ལས་ནི། །དེ་བཱི་ཀོ་ཊར་བྷ་ཏྲ་གནས། །ཞེས་གསུངས་གཞན་ཡང་དེ་ཉིད་ལས ༑༑ བོད་ཡུལ་ལྷན་ཅིག་སྐྱེས་མ་ནི། །རྡོ་བའི་ཕུག་ལ་བརྟེན་ཏེ་གནས།། ཡུལ་དེར་གནས་པའི་ལྷ་མོ་ནི། །བྷ་ཏྲའི་ཤིང་ལ་བརྟེན་ཞེས་གསུངས༌། ། དེ་ཡི་ཕྱོགས་ན་བྷ་ཏྲའི་ཤིང༌། །ཡོད་ན་ཡུལ་དེ་འགལ་བ་མེད། །ཏི་སེ་དང་ནི་ཙཱ་རི་སོགས། །གལ་ཏེ་ རྒྱུད་ནས་བཤད་པའི། གནས་ཆེན་ཡིན་ན་ཡང༌། །ཡུལ་དེར་འགྲོ་བའི་གང་ཟག་ནི། ། སྔར་བཤད་པར་ལྟར་ དབང་བསྐུར་ཐོབ་ཅིང་དམ་ཚིག་ དང༌། ལྡན། །བརྡ་དང་བརྡ་ཡི་ལན་ཤེས་ཤིང༌། །རིམ་གཉིས་རྟོགས་པ་ བརྟན་པ་ཡིས། ། གསང་སྔགས་ནས་བཤད་པའི། སྤྱོད་པའི་དོན་དུ་རྒྱུ་བར་གསུངས།། དེ་ལྟ་མིན་པའི་གང་ཟག་ དབང་བསྐུར་མ་ཐོབ། དམ་ཚིག་མི་ལྡན། རིམ་གཉིས་མི་བསྒོམ། བརྡ་དང་བརྡའི་ལན་མི་ཤེས་པ་དག་ གིས། །ཡུལ་དེར་འགྲོ་བ་རྒྱུད་ལས་བཀག་ སྟེ་དཔེར་ན་གཏེར་གྱི་ཁ་བྱང་དང་གཏིང་བྱང་མེད་པར་གཏེར་འདོན་པ་ན་ནོར་མི་ཐོབ། ཐོབ་ཀྱང་བར་ཆད་འབྱུང་བ་ལྟར་ཡུལ་ཆེན་པོར་འགྲོ་བར་བཀག ཁ་ཅིག་དཀར་པོ་ཆིག་ཐུབ་ལས། ། འབྲས་བུ་སྐུ་གསུང་འབྱུང་ཞེས་ཟེར།།གཅིག་ལས་འབྲས་བུ་འབྱུང་མི་ནུས།། གལ་ཏེ་གཅིག་ལས་འབྲས་བུ་ཞིག །བྱུང་ཡང་ཉན་ཐོས་འགོག་པ་བཞིན།། འབྲས་བུ་དེ་ཡང་ ཕན་གནོད་མེད་པའི་སྟོང་པ་ཉིད།

གཅིག་ཏུ་འགྱུར། །འགའ་ཞིག་ ཆིག་ཐུབ་བསྒོམས་པ་ཡི། །རྗེས་ལ་ གཞན་དོན་འོང་བའི་ཐབས་སུ། བསྔོ་བ་བྱ་ དགོས་ཟེར། །འོ་ན་ཆིག་ཐུབ་གཉིས་སུ་འགྱུར། །དེ་ལའང་ སྟོང་ཉིད་རྐྱང་པ་ལ་ནམ་མཁའ་ལྟར་བསྔོ་རྒྱུའི་དགེ་བ་མེད་པས་བསྔོ་རྒྱུའི་དགེ་བར་འགྲོ་བ། སྐྱབས་འགྲོ་སེམས་བསྐྱེད་དང༌། །ཡི་དམ་ལྷ་བསྒོམ་ལ་སོགས་པ། །དགོས་ པས་དེ་རྣམས་བྱེད། ན་ཆིག་ཐུབ་དུ་མར་འགྱུར། ། མི་བྱེད་ན་དགེ་བ་མ་བྱས་པ་ལ་བསྔོ་རྒྱུའང་མེད། གྱུར་ཅིག་རྐྱང་པས་ཅི་ལའང་མི་ཕན་ དེས་ན་ཆིག་ཐུབ་འདི་འདྲའི་ལུགས། །རྫོགས་སངས་རྒྱས་ཀྱིས་ མདོ་རྒྱུད་ལས། གསུངས་པ་མེད། །ཐུབ་པས་སྟོང་ཉིད་ ལ། བསྔགས་པ་ མཛད་པ་ ནི། །དངོས་པོར་འཛིན་པ་བཟློག་ པ་དང་སྟོང་པ་ཉིད་ལ་སྐྲག་པ་ལ་དེའི་ཆེ་བ་དབྱུང་བའི༑ ཕྱིར་ཡིན། །སངས་རྒྱས་ཕྱག་འཚལ་བརྗོད་ཙམ་གྱིས། །འཁོར་བ་ལས་ནི་ཐར་ཞེས་ འབུམ་ལ་སོགས་པའི་མདོ་ལས། གསུངས། །དེ་བཞིན་མཆོད་རྟེན་བསྐོར་བ་དང༌། །རྟེན་འབྲེལ་ཙམ་ཞིག་ཐོས་སོགས་དང༌། ། ཨ་ལ་སོགས་པའི་ སྔགས་འབྲུ་འགའ་ཞིག་དྲན་ཙམ་གྱིས། །སྡིག་པ་ཀུན་ལས་གྲོལ་འགྱུར་ཞེས ༑༑ མདོ་རྒྱུད་འགའ་ཞིག་ལས། གསུངས་པའི་དགོངས་པ་མི་ཤེས་པར། །ཚིག་འབྲུ་ཙམ་ལ་བརྟེན་ ནས་ཟབ་ཅིང་རྒྱ་ཆེ་བའི་ཆོས་གཞན་སྤང་བར། མི་བྱ།། དཔེར་ན་ མདའ་རྐྱང་ལ་ནི་བྱེད་པ་མེད།།གཞུ་བཟང་ ཞིང་སྐྱེས་བུ། འཕེན་པ་མཁས་ པར། གྱུར་ན།། དེ་ཡིས་འདོད་པའི་བྱ་བ་ དགྲ་གསོད་པ་ལ་སོགས་པ། འགྲུབ། །དེ་བཞིན་སྟོང་ཉིད་ རྐྱང་པ་ལ། །བྱེད་པ་ཅི་ཡང་ཡོད་མ་ཡིན། །ཐབས་དང་ཤེས་རབ་ལེགས་ འབྲེལ་ན། །འདོད་པའི་འབྲས་བུ་རིམ་བཞིན་ཐོབ། ། རྒྱུད་ རྡོ་རྗེ་གུར་ལས་འདི་སྐད་གསུངས། །གལ་ཏེ་སྟོང་པ་ཐབས་ཡིན་ན། །དེ་ཚེ་སངས་རྒྱས་ ཀྱང་སྟོང་པ། ཉིད་ དུ་འགྱུར་གྱི་སྐུ་གསུམ། མི་འབྱུང༌། ། དེའི་འཐད་པ་ འབྲས་བུ་རྒྱུ་ལས་གཞན་མིན་ ཏེ་རྒྱུ་འབྲས་མཚུངས་དགོས་པའི། ཕྱིར། ། སངས་རྒྱས་འབྱུང་བའི་ ཐབས་ནི་སྟོང་པ་ཉིད་མ་ཡིན། ། འོ་ན་སྟོང་པ་ཉིད་བསྒོམ་པར་གསུངས་པའི་འཐད་པ་གང་ཡིན་ཞེ་ན།

མཐར་འཛིན་གྱི་ ལྟ་བ་རྣམ་ལས་བཟློག་པ་དང༌། ། མུ་སྟེགས་བྱེད་ བདག་ཏུ་ལྟ་བ་ཚོལ་རྣམས་ཀྱི། །བདག་ ཏུ། ཞེན་ པའི། བསམ་པ་བཟློག་པའི་ཕྱིར། །སྟོང་པ་རྒྱལ་བ་རྣམས་ཀྱིས་གསུངས། ། སྟོང་པས་སངས་མི་རྒྱ། སངས་རྒྱ་བ་ལ་ཐབས་ལམ་ཟབ་དགོས༑ དཔེར་ན་བཀྲུ་སྨན་གྱིས་ནད་འབྱིན་གྱི་ལུས་བརྟས་པ་ལ་བཟའ་བཏུང་དགོས་པ་བཞིན་ནོ།། འོ་ན་གསང་སྔགས་ཀྱི་ཐབས་གང་གིས་འཚང་རྒྱ་ཞེ་ན། དེ་ཕྱིར་དཀྱིལ་འཁོར་འཁོར་ལོ་ སྒོམ་པ་བསྐྱེད་རིམ་བྱ། ཞེས། །ཐབས་ བསྒོམས་པ་ལས། ནི་བདེ་བའི་སྡོམ་པ་སྟེ། ། སངས་རྒྱས་ང་རྒྱལ་ ཏེ་བསྐྱེད་རིམ་གཟུགས་སྐུའི་ང་རྒྱལ། རྫོགས་རིམ་ཆོས་སྐུའི་ང་རྒྱལ་གྱི། རྣལ་འབྱོར་གྱིས། །སངས་རྒྱས་ཉིད་དུ་ངེས་པར་འགྲུབ། །དེ་སོགས་ཤིན་ཏུ་གསལ་བར་གསུངས། ། རྒྱུད་སྡེ་རྣམས་སུ་ལྟོས། རྣམ་སྣང་མངོན་བྱང་ལས་ཀྱང་ནི། །ཐབས་དང་མི་ལྡན་ པའི། ཡེ་ཤེས་ སྟོང་པ་ཉིད། དག ། དེ་དང་འབྲེལ་བའི་ བསླབ་པ་དག་ཀྱང་གསུངས་པ་ནི། །དཔའ་བོ་ཆེན་པོས་ཉན་ཐོས་ ཐབས་ཟབ་མོ་ལ་སྐྲག་པ། རྣམས། །དེ་ལ་གཞུག་པའི་ཕྱིར་གསུངས་སོ། །གང་དག་དུས་གསུམ་ གྱི། མགོན་པོ་ སངས་རྒྱས། རྣམས། །ཐབས་དང་ཤེས་རབ་ལྡན་པ་ལ། ། བསླབས་ནས་བླ་མེད་ཐེག་པ་ནི། །འདུས་མ་བྱས་པ་ སངས་རྒྱས། དེས་ཐོབ་བོ།། ཞེས་གསུངས་པ་ཡང་ཤེས་པར་གྱིས། །ཆོས་ཀྱི་གྲགས་པས་རྣམ་འགྲེལ་ལས ༑ ༑ རྣམ་པ་དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས།། དེ་ལ་ ཐབས་བསྒོམ་པའི་སྟོབས་ཀྱིས། སྐྱོན་དང་ཡོན་ཏན་དག ། བཟོ་ཡི་གནས་གོམས་པ་ལྟར་ རབ་ཏུ་གསལ་བ་ཉིད་དུ་འགྱུར།།དེས་ན་ ཐབས་གོམས་པའི་སྟོབས་ཀྱིས། ཐུགས་ཀྱང་ ཤིན་ཏུ། གསལ་བའི་ཕྱིར། ། སྒྲིབ་པ་གཉིས་ཀྱི་ རྒྱུ་ཡི་བག་ཆགས་ ལེགས་པར། སྤངས་པ་ཡིན། །ཐུབ་ཆེན་གཞན་དོན་འཇུག་ཅན་གྱི། ། སངས་རྒྱས་དེ། བསེ་རུ་སོགས་ རང་སངས་རྒྱས་དང་དགྲ་བཅོམ་པ་གཉིས། ལས་ཁྱད་ པར་དུ་འཕགས་པའི་རྒྱུ་ཐབས་ལམ། དེ་ཡིན། །དེ་དོན་ཕྱྀར་ན་ཐབས་གོམས་པ། །དེ་ཉིད་ གཞན་ལ། སྟོན་པ འི་སངས་རྒྱས།

ཡིན་པར་བཞེད། །ཅེས་གསུངས་པ་ཡང་དེ་ཉིད་ཡིན། ། དེས་ན་ཐབས་ལ་མ་སྦྱངས་ན། །ཤེས་བྱ་ཐམས་ཅད་མཁྱེན་པ་དང༌། ། གཞན་དོན་མཛད་པ་ སེམས་ངོ་འཕྲོད་པའང༌། མི་སྲིད་དོ། ། ཟ་འོག་ལ་སོགས་པའི་ ཐགས་ཀྱི་རྒྱུ་རྣམས་ཕལ་ཆེར་མཐུན། །སྤུན་གྱི་དབྱེ་བས་ རི་མོ། བཟང་ངན་འབྱུང་ ༑ ༑ དེ་བཞིན་ དུ་འཁོར་བ་ལས་གྲོལ་བའི་རྒྱུ། སྟོང་ཉིད་ཕལ་ཆེར་མཐུན། ། འབྲས་བུའི་བཟང་ངན་ཐབས་ བཟང་ངན། ཀྱིས་བྱེད། ། ཐབས་མི་མཁས་པའི་ སྟོང་ཉིད་ལྟ་བས་མྱ་ངན་འདའ། །ཐབས་ལ་མཁས་ པས་སྟོང་ཉིད་རྟོགས། ན་རྫོགས་འཚང་རྒྱ། །དེས་ན་སངས་རྒྱས་ཐོབ་འདོད་ན། །ཐབས་མཁས་པ་ལ་ནན་ཏན་གྱིས། །དགྲ་བཅོམ་པ་དང་རང་སངས་རྒྱས། །རྫོགས་པའི་སངས་རྒྱས་རྣམ་པ་གསུམ། ། འཁོར་བ་ལས་ རྣམ་པར་གྲོལ་བར་མཚུངས་ན་ཡང༌། །བཟང་ངན་ཐབས་ བཟང་ངན། ཀྱིས་ཕྱེ་བ་ཡིན། །དེ་ཡང་མདོ་སྡེ་རྒྱན་ལས་ནི། །ཇི་ལྟར་མདུད་པའི་བྱེ་བྲག་གིས། །གོས་ བཙོས་པར་མཉམ་པ། ལ་ཚོན་བཀྲ་མི་བཀྲ་བ ༑༑ དེ་བཞིན་ དུ་ཐབས་ཀྱི། འཕེན་པའི་ བཟང་ངན་གྱི། དབང་གིས་ནི། ། འཁོར་བ་ལས་ གྲོལ་བ་ མཉམ་ཡང་མཁྱེན་པ འི་ཡེ་ཤེས་བཀྲ་མི་བཀྲ་ འབྱུང༌། ། དེ་སྐད་གསུངས་པའང་དོན་འདི་ཡིན། །སློབ་དཔོན་མ་ཏི་ཙི་ཏྲས་ བསྟོད་པ་བརྒྱ་ལྔ་བཅུ་པ་ལས། ཀྱང་ ༑༑ བསེ་རུའི་རྭ་དང་འདྲ་གང་དང༌། །གང་ཡང་ཁྱོད་ཀྱི་རྗེས་འགྲོ་སློབ།། མ་དགྲ་བཅོམ་པ།སྟོང་ཉིད་རྟོགས་པའི་ ཞི་བ་ཙམ་གྱིས་ཁྱོད་དང་མཚུངས། ། སྟོབས་དང་ མི་འཇིགས་པ་ལ་སོགས་ བསམ་ཡས་ཡོན་ཏན་ཚོགས་ཀྱིས་ མཚུངས་པ། མི། །ཞེས་ གསུངས་པ་ཡང་དོན་འདི་ཡིན། །དེས་ན་སངས་རྒྱས་ཐོབ་འདོད་ན། ། སྟོང་པ་ཉིད་ལ་འདྲིས་པར་གྱིས། །ཐབས་མཁས་པ་ལ་འབད་པས་སྒོམས།། སྟོང་ཉིད་ལ་ནི་འདྲིས་བྱ་ཡི། །སྟོང་ཉིད་མངོན་དུ་མ་བྱེད་ཅེས། །ཤེས་རབ་ཕ་རོལ་ཕྱིན་ལས་གསུངས། ། རྒྱས་འབྲིང་བསྡུས་གསུམ་ཀ་ལས། སྟོང་པ་ཉིད་ཀྱི་ཏིང་ངེ་འཛིན་ལ་འདྲིས་པར་བྱ་ཡི་སྟོང་པ་ཉིད་ཀྱི་ཏིང་ངེ་འཛིན་མངོན་སུམ་དུ་མི་བྱ་ཞེས་བྱ་བ་ལ་སོགས་པ་རྒྱས་པར་གསུངས་སོ།།

སྟོང་ཉིད་རྐྱང་པ་བསྒོམས་ན་ནི། །སྟོང་ཉིད་ཉིད་ཀྱང་རྟོགས་མི་ནུས། །གལ་ཏེ་སྟོང་ཉིད་རྟོགས་ན་ཡང༌། །ཉན་ཐོས་ཀྱི་ནི་འགོག་པར་ལྟུང༌། །འཕགས་པ་དཀོན་མཆོག་བརྩེགས་པ་ལས། །སེང་གེ་གང་ལའང་མི་འཇིགས་མོད། །མེ་ཆེན་མཐོང་ན་འཇིགས་པ་སྐྱེ། །དེ་བཞིན་བྱང་ཆུབ་སེམས་དཔའ་ཡང༌། །ཆོས་གཞན་གང་ལའང་མི་འཇིགས་ཀྱང༌། །སྟོང་པ་ཉིད་ལ་སྐྲག་ཅེས་གསུངས། །དེ་ཡི་དགོངས་པ་འདི་ལྟར་ཡིན། །ཐབས་དང་བྲལ་བའི་སྟོང་ཉིད་ཀྱིས། །མྱ་ངན་འདས་པར་འགྱུར་ཕྱིར་རོ། །ལ་ལ་སྟོང་ཉིད་བསྒོམས་པ་ལས། །འབྲས་བུ་སྐུ་གསུམ་འདོད་པ་དང༌། །ལ་ལ་ཟུང་འཇུག་བསྒོམས་པ་ལས། །འབྲས་བུ་འོད་གསལ་ དུ་སངས་རྒྱས་ཞེས། འདོད་པ་ཡོད། །རྒྱུ་འབྲས་ཕྱིན་ཅི་ལོག་པའི་ཕྱིར། །གཉི་ག་ཡང་ནི་སྐྱོན་ཅན་ཡིན། ཁ་ཅིག་ས་ལམ་མི་བགྲོད་པར། །རྗོགས་འཚང་རྒྱ་བར་འདོད་པ་ ཕྱག་རྒྱ་ཆེན་པོ་ཆིག་ཆོད་ལ་ས་ལམ་མི་དགོས་ཞེས་ཟེར་བ། དང༌།།ཏི་སེ་ལ་སོགས་བསྐོར་བ་དང༌།

། རྩ་མདུད་མེད་སོགས་འདོད་པ་ཡང༌།།རྒྱུད་སྡེའི་དགོངས་པ་མ་ཤེས་པས། ། དེ་དག་ཤིན་ཏུ་འགལ་བ་ཡིན། ། རྒྱུ་མཚན་དབང་བསྐུར་མ་ཐོབ་པ་ལ་བཤད་དུ་མི་ཉན། ཕྱི་རུ་ཡུལ་རྣམས་བགྲོད་པ་དང༌། །ནང་དུ་རྩ་མདུད་གྲོལ་བ་ནི། །ས་བཅུ་ལ་སོགས་བགྲོད་པ་ཡི། །རྟེན་འབྲེལ་ཉིད་ཀྱིས་འབྱུང་བ་ཡིན། །འདི་དོན་རྣལ་འབྱོར་ཆེན་པོ་ཡི། །རྒྱུད་ཀྱི་ས་ལམ་སྐབས་སུ་ལྟོས། དབང་བསྐུར་མ་ཐོབ་པ་ལ་བཤད་དུ་མི་ཉན། ། དེས་ན་ས་ལམ་མི་བགྲོད་པའི། །ཡུལ་སོགས་བགྲོད་པ་བཞད་གད་གནས། །ལ་ལ་ གསང་སྔགས་ཀྱི། དབང་བཞི་མི་འདོད་ཅིང༌། ། བསྐྱེད་རིམ་ རང་བྱིན་རླབས། དཀྱིལ་འཁོར་འཁོར་ལོ། ཕྱག་རྒྱ་ཆེན་པོ། ལ་སོགས་ལམ་བཞི་པོའི། །རྣམ་པར་བཞག་པ་མི་འདོད་པར། །རྡོ་རྗེ་ཐེག་པའི་འབྲས་བུ་ནི ༑ ༑ སྤྲུལ་སྐུ་ལ་སོགས་ ལོངས་སྐུ། ཆོས་སྐུ། ངོ་བོ་ཉིད་སྐུ། སྐུ་བཞི་ཞེས། །འདོད་པ་དེ་ཡང་ལོག་ཤེས་ཡིན། ། ཏེ་དབང་བཞི་ཐོབ། ལམ་བཞི་བསྒོམས་པས། འབྲས་བུ་སྐུ་བཞི་འབྱུང་བའི་ཕྱིར་རོ། ཁ་ཅིག་འབྲས་བུའི་མཐར་ཐུག་ནི། ། སེམས་ འོད་གསལ་ དུ་སངས་རྒྱ་བ། ཡིན་ཞེས་སྨྲ་བ་ཐོས།།འདི་ནི་འཕགས་པ ཀླུ་སྒྲུབ་ཡབ་སྲས འི་དགོངས་པ་མིན། །རིམ་ལྔ་དང་ནི་སྤྱོད་བསྡུས་སུ། །འོད་གསལ་བ་ལས་ཟུང་འཇུག་སྐུར ༑ ༑ ལྡང་བ་མཐར་ཐུག་ཡིན་པར་གསུངས། ། རིམ་ལྔ་ལས། འོད་གསལ་ཉིད་ལ་དམིགས་ནས་ནི། །ཟུང་དུ་འཇུག་པ་ཐོབ་པར་འགྱུར། །ཟུང་འཇུག་རིམ་པ་ལ་གནས་ནས། །སླར་ཞིང་གང་དུའང་མི་སློབ་བོ། །ཞེས་བྱ་བ་དང༌། སྤྱོད་བསྡུས་སུ། འོད་གསལ་བ་ལས་ཟུང་འཇུག་ཏུ་ལྡང་བའི་ཚུལ་རྒྱས་པར་གསུངས་སོ། ། ལ་ལ་གྲུབ་ཐོབ་ངན་ཞེས་ཟེར། །རྟོགས་ལྡན་བཟང་བ་ཡིན་ནོ་ལོ། །གྲུབ་ཐོབ་བརྒྱད་ཅུའི་ནང་ན་ཡང༌། །རྟོགས་ལྡན་ མེད་ཅེས་ཟེར་བ་ཐོས། །འདི་འདྲ་འཕགས་པའི་གང་ཟག་དང༌། །བླ་མ་ རྣམས་ལ་སྐུར་འདེབས་ཡིན། །འདི་འདྲ་འཛིན་པ་ལྟ་ཅི་སྨོས། །ཐོས་པར་གྱུར་ཀྱང་རྣ་བ་དགབ། །དེ་ཡི་འཐད་པ་བཤད་ཀྱིས་ཉོན། །གྲུབ་ཐོབ་ཆུང་ངུ་མཐོང་ལམ་ཡིན།

།གྲུབ་ཐོབ་འབྲིང་པོ་ས་བརྒྱད་པ། །གྲུབ་ཐོབ་ཆེན་པོ་སངས་རྒྱས་ས། །འཕགས་པ་མིན་ལ་གྲུབ་ཐོབ་མེད། །མདོ་སྡེ་རྒྱན་ལས་འདི་སྐད་གསུངས། །གྲུབ་པ་དག་དང་མ་གྲུབ་དང༌། །གྲུབ་པ་དག་ཏུ་ཤེས་པར་བྱ། །མ་གྲུབ་པ་ཡང་གྲུབ་པ་དང༌། །གྲུབ་པ་དག་ཏུ་ཡང་དག་འདོད། ། ཅེས་གསུངས་ པའི་དགོངས་པ་ནི་དག་པའི་ས་ལ་ལྟོས་ནས་ས་དང་པོའང་མ་གྲུབ་པ། འཇིག་རྟེན་པའི་ས་ལ་ལྟོས་ནས། ས་དང་པོའང་གྲུབ་པའི་ས། སངས་རྒྱས་ཀྱི་ས་ལ་ལྟོས་ནས་ས་བརྒྱད་པའང་མ་གྲུབ་པ། མ་དག་པའི་ས་བདུན་པ་མན་ཆད་ལ་ལྟོས་ནས། ས་བརྒྱད་པའང་གྲུབ་པ། གྲུབ་པ་མཐར་ཐུག་པ་སངས་རྒྱས་ཀྱི་ས་ཡིན་ནོ།། དགཽངས་པ་དེ་ཉིད་ཡིན། །རྣལ་འབྱོར་ གྱི། དབང་ཕྱུག་ཆེན་པོ་ བིརྺ་པ། ཡིས། །ལམ་འབྲས་ལས་ཀྱང་དེ་སྐད་གསུངས། ། ངེད་ཀྱི་གྲུབ་ཐོབ་དེ་འདྲ་ཡིན། །རྟོགས་ལྡན་ གྱི། མཚན་ཉིད་འདི་ཡིན་ ནོ།། ཞེས ༑ ༑ མདོ་རྒྱུད་ཀུན་ལས་གསུངས་པ་མེད། །དེས་ན་རྟོགས་ལྡན་ ཞེས་བྱ་བའི་མིང་འདི་ཆོས་མ་ཐོས་པའི། བླུན་པོ་ལ། །གྲགས་ཀྱི་མཁས་པ་ སྡེ་སྣོད་ཤེས་པ། རྣམས་ལ་མིན། །ལ་ལ་ཉམས་དང་གོ་བ་དང༌། །རྟོགས་པ་ཞེས་བྱ་རྣམ་པ་གསུམ ༑ ༑ ཉམས་ནི་ངན་ལ་གོ་བ་འབྲིང༌། །རྟོགས་པ་བཟང་བ་ཡིན་ཞེས་ཟེར ༑ ༑ འདི་ཡང་རེ་ཞིག་བརྟག་པར་བྱ། །ཉམས་ཞེས་བྱ་བ་ཉམས་མྱོང་ལ ༑ ༑ ཟེར་ན་སེམས་ཡོད་ཐམས་ཅད་ལ། །མྱོང་བ་དེ་ཡང་ཡོད་པ་ཡིན། ། གལ་ཏེ་བསྒོམས་པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་ནས། ། མཐར་ཕྱིན་ལམ་གྱི་བར་དུ་ཡོད། །འོན་ཏེ་སོ་སོ་རང་རིག་པའི། །ཡེ་ཤེས་ཡིན་ན་འཕགས་པ་ཡི། །གང་ཟག་རྣམས་ལ་ཉམས་དེ་ཡོད། ། བོདྷ་ གོ་བ་དང་ནི་ ག་ཏི་ རྟོགས་པ་གཉིས། །རྣམ་གྲངས་སྒྲ་ཡིན་ངོ་བོ་གཅིག །རྒྱ་སྐད་གཅིག་ལ་ལོ་ཙཱ་བའི། །འགྱུར་གྱི་དབྱེ་བ་ཁོ་ནར་ཟད། ། དེ། ལོ་ཙཱ་བ་ལ་ལས་དེ་གཉིས་ཀ་གོ་བར་བསྒྱུར། རེས་རྟོགས་པར་བསྒྱུར། རེས་སྐབས་ཇི་ལྟར་བདེ་བར་བསྒྱུར། རེས་འགའ་སོ་སོར་བསྒྱུར། རྟོགས་པ་གསལ་དང་མི་གསལ་ལ། །གོ་དང་རྟོགས་པར་འདོགས་ན་ཐོགས།

།གཞུང་ལུགས་འགའ་ལས་བསྒོམས་པ་ཡིན། །ཏིང་འཛིན་ཉམས་ཀྱི་སྣང་བ་སྟེ། །རྫོགས་སངས་རྒྱས་ཀྱི་ཡེ་ཤེས་ལ། །དག་པའི་སྣང་བར་བཤད་པ་ཡོད། །བསྒོམས་ཉམས་སྐྱོན་མེད་ཅེས་བྱ་བ། ། སངས་རྒྱས་ ཀྱི། ས་ལ་ གསང་སྔགས་ཀྱི་གཞུང་འགའ་ཞིག་ལས། བཤད་པའང་མཐོང༌།། དེ་འདྲའི་ཉམས་དང་རྟོགས་པ་ལ། །བཟང་ངན་རྣམ་པར་དབྱེ་བ་མེད། ། ཀོང་ནི་རུ་པའི་གདམས་ངག་ཁས་ལེན་པ་ཁ་ཅིག་ རྩེ་གཅིག་དང་ནི་སྤྲོས་བྲལ་དང༌། །རོ་གཅིག་དང་ནི་བསྒོམ་མེད་བཞི། །རྩེ་གཅིག་མཐོང་ལམ་སྤྲོས་བྲལ་ནི། །ས་བདུན་བར་ཡིན་རོ་གཅིག་ནི། །དག་པའི་ས་གསུམ་བསྒོམ་མེད་ནི། ། སངས་རྒྱས་ས་ཞེས་ལ་ལ་ཟེར། ། ཡང་ལམ་ལ་སྦྱར་ན། རྩེ་གཅིག་ཚོགས་སྦྱོར་གཉིས། སྤྲོས་བྲལ་མཐོང་ལམ། རོ་གཅིག་སྒོམ་ལམ། སྒོམ་མེད་མཐར་ཕྱིན་པའི་ལམ་ཟེར། འདི་ཡང་ཕྱེ་སྟེ་བཤད་ཀྱིས་ཉོན། །སོ་སོའི་སྐྱེ་བོ་ཉིད་ཡིན་ཡང༌། །གལ་ཏེ་ཆོས་མཐུན་ཙམ་བརྩིའམ། །འོན་ཏེ་འཕགས་པ་ཉིད་ཡིན་པའི། །བདེན་པའི་ས་ལམ་དངོས་སུ་བྱེད། །སོ་སོའི་སྐྱེ་བོའི་གང་ཟག་ལ། །ཆོས་མཐུན་ཙམ་ཞིག་སྒྲིག་ན་ནི། །ཆོས་ནས་གསུངས་ན་འགལ་བ་མེད། །དཔེར་ན་ དཀོན་མཆོག་བརྩེགས་པའི༑ རྨི་ལམ་ངེས་ པར། བསྟན་ པའི་མདོ། ལས། །ཐུབ་པའི་མཆོད་རྟེན་འཇིམ་པ་ལས ༑ ༑ བྱས་པ་མཐོང་ན་ས་དང་པོ། །རྡོ་ལས་བྱས་མཐོང་ས་གཉིས་པ། ། རྡོ་ཐལ་གྱིས་བྱུགས་ས་གསུམ་པ། །སྟེགས་བུ་གདུགས་བྱས་ས་བཞི་པ། ། རྡོ་སྐས་བྱི་དོར་བྱས་ས་ལྔ། །གསེར་གྱིས་སྦྲེལ་མཐོང་ས་དྲུག་པ། །རིན་ཆེན་དྲྭ་བས་གཡོགས་པ་བདུན། །གཡེར་ཁའི་དྲྭ་བས་གཡོགས་པ་ མཐོང་ན་ས༑ བརྒྱད ། ། པར་བལྟའོ།། ས་དགུ་དང་ནི་བཅུ་པ་ལ། །རྨི་ལམ་ལོགས་པ་མཐོང་ མེད་གསུང༌། །དེ་ ལ། སོགས། པ། རྨི་ལམ་ གྱི། བྱེ་བྲག་ མང་པོ། ལ། །ས་བཅུའི་དབྱེ་བ་མཛད་པ་མཐོང༌། །འདི་ནི་མོས་པས་སྤྱོད་པ་ སོ་སོ་སྐྱེ་བོ། ཡི། །ས་བཅུ་ཡིན་གྱི་འཕགས་པའི་ ས་བཅུ། མིན།།དེ་བཞིན་རྩེ་གཅིག་ལ་སོགས་ སྤྲོས་བྲལ། ལའང།། གལ་ཏེ་མདོ་དང་རྒྱུད་སྡེ་ལས། །མོས་པ་སྤྱོད་པའི་ས་ལམ་དུ།

།གསུངས་པ་མཐོང་ན་མི་འགལ་མོད། །འོན་ཀྱང་ མདོ་རྒྱུད་ཁུངས་མ་གང་ནས་ཀྱང༌། འདི་འདྲ་བཤད་པ་མེད། །ཅི་སྟེ་ རྩེ་གཅིག་ལ་སོགས་པ། འཕགས་པའི་སར་བྱེད་ན། །མདོ་རྒྱུད་ཀུན་དང་འགལ་བར་འགྱུར། ཁ་ཅིག་ཐེག་པ་རང་ས་ན། །བདེན་པ་ཡིན་ཞེས་ཀུན་ལ་སྒྲོགས། །འདི་ཡང་བརྟག་པར་བྱ་བས་ཉོན། །གལ་ཏེ་སྨྲས་ཚད་བདེན་ན་ནི། །བརྫུན་ཚིག་ཤེས་བྱ་ལ་མི་སྲིད། །འོན་ཏེ་གྲུབ་མཐའ་ཀུན་བདེན་ན། །འཚེ་བ་ཆོས་སུ་སྨྲ་བ་ སྲོག་གཅོད་པས་མཐོ་རིས་སུ་སྐྱེ་བར་འདོད་པ། དང༌། །འཇིག་ རྒྱང་འཕེན་པ། རྟེན་ཕ་རོལ་མེད་པ་ ལ། སོགས་ པ། ། ལྟ་ལོག་ཐམས་ཅད་བདེན་པར་འགྱུར། །གལ་ཏེ་མུ་སྟེགས་མཆོག་རྣམས་ལ། །རྟག་པའི་དངོས་པོ་ལ་སོགས་པ། །བརྫུན་པའང་དུ་མ་ཡོད་མོད་ཀྱང༌། །སྦྱིན་དང་ཚུལ་ཁྲིམས་བཟོད་པ་ བྱམས་སྙིང་རྗེ། སོགས། །བདེན་པའང་དུ་མ་ཡོད་པའི་ཕྱིར། །བདེན་པའི་ཆ་ནས་གྲུབ་མཐའ་ཀུན། །རང་ས་ན་ནི་བདེན་སྙམ་ན། །སྦྱིན་སོགས་ བདེན་པའི་དངོས་པོ། ཕལ་ཆེར་བདེན་མོད་ཀྱང༌། །སྐྱབས་གནས་དང་ནི་ལྟ་བ་དང༌། །ཐབས་ཀྱི་གནད་རྣམས་འཁྲུལ་པས་ན། །ཆོས་གཞན་བཟང་ཡང་ ཟས་བཟང་ཡང་དུག་ཡོད་ན་འཆི་བ་བཞིན། སྐྱོབ་མི་ནུས། །ཅི་སྟེ་སངས་རྒྱས་ ཀྱིས་གསུངས་པའི། ཐེག་པ་ཀུན། །རང་ས་ན་ནི་བདེན་སྙམ་ན། ། འདི་ཡང་ཅུང་ཟད་བརྟག་པར་བྱ། །སངས་རྒྱས་གསུང་ལ་དྲང་དོན་དང༌། ། ངེས་དོན་རྣམ་པ་གཉིས་སུ་ཡོད། །སྒྲ་ཡང་ཇི་བཞིན་པ་དང་ནི། །ཇི་བཞིན་མིན་པ་གཉིས་སུ་གསུངས། །ཐེག་པ་ཡང་ནི་འཇིག་རྟེན་དང༌། །འཇིག་རྟེན་འདས་པ་གཉིས་སུ་གནས། །བཤད་པ་ཡང་ནི་དགོངས་པ་ བཞི། དང༌། ལྡེམ་པོར་དགོངས་ པ་བཞི། དང་དྲང་པོ་རུ། །དགོངས་པ་ཞེས་བྱ་རྣམ་གསུམ་ཡོད ༑༑ དེ་ལ་འཇིག་རྟེན་མཐུན་འཇུག་ལ། །དགོངས་ནས་ཕྱི་རོལ་ གྱི་རྡུལ་ཕྲན། དོན་དུ་གསུངས། ། ཏེ།།རྣམ་འགྲེལ་ལས། དེས་དེ་ཉིད་དོན་བཏང་སྙོམས་ཅན། །གླང་ཆེན་གཟིགས་སྟངས་ཉིད་མཛད་ནས། འཇིག་རྟེན་ཐུགས་ནི་འབའ་ཞིག་གིས། །ཕྱི་རོལ་དཔྱོད་ལ་འཇུག་པར་མཛད། །ཅེས་གསུངས་སོ།

། ཐ་སྙད་དཔྱོད་པའི་རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །དམ་པའི་དོན་ལ་དགོངས་ནས་ནི། །ཆོས་ཀུན་སྤྲོས་པ་བྲལ་ཞེས་གསུངས། །དེས་ན་དྲང་བའི་དོན་དང་ནི། །ཇི་བཞིན་མིན་པའི་སྒྲ་དག་དང༌། །དགོངས་པ་དང་ནི་ལྡེམ་དགོངས་དང༌། ། འཇིག་རྟེན་པ་ཡི་ཐེག་པ་ལ། །དགོངས་ཏེ་གསུངས་པའི་མདོ་རྒྱུད་ཀུན། ། དེ་ལྟར་བདེན་པར་མི་བཟུང་ངོ༌། ། མདོ་སྡེ་རྒྱན་ལས། དོན་སྒྲ་ཇི་བཞིན་ཡོངས་བཟུང་ན།། བདག་ཉིད་སྙེམས་ཤིང་བློ་ཉམས་འགྱུར། །ཞེས་གསུངས་སོ། ། ངེས་པའི་དོན་དང་ཇི་བཞིན་སྒྲ། །འཇིག་རྟེན་འདས་པའི་ཐེག་པ་དང༌། །དྲང་པོར་དགོངས་པ་རྣམས་ལ་ནི། །ཇི་སྐད་གསུངས་བཞིན་ དྲང་པོར། བདེན་པར་གཟུང༌། །གལ་ཏེ་མུ་སྟེགས་བྱེད་ལ་ཡང༌། །བྱམས་དང་སྙིང་རྗེ་སྦྱིན་ལ་སོགས། །བདེན་པའི་ཆོས་ཀྱང་མང་པོ་སྣང༌། །སངས་རྒྱས་གསུང་ལའང་དྲང་དོན་དང༌། ། དགོངས་པ་དང་ནི་ལྡེམ་དགོངས་སོགས། །བདེན་པ་མིན་པའང་གསུངས་པས་ན། །བདེན་བརྫུན་གཉིས་ཀ་མཚུངས་པ་ལ། །སངས་རྒྱས་གསུང་ལེན་མུ་སྟེགས་བྱེད། །སྤོང་བའི་རྒྱུ་མཚན་ཅི་ཞེ་ན། །སངས་རྒྱས་དྲང་དོན་གྱིས་ཁྲིད་ནས། །བདེན་པ་ཉིད་ལ་སྦྱོར་བར་མཛད། །མུ་སྟེགས་བདེན་པས་ཁྲིད་ནས་ནི། །བརྫུན་པ་ཉིད་ལ་སྦྱོར་བར་བྱེད། །དེས་ན་བདག་ཅག་སངས་རྒྱས་ལ། །གུས་པའི་རྒྱུ་མཚན་དེ་ལྟར་ཡིན། །དེ་བཞིན་ དུ། གངས་ཅན་ བོད། འདི་ན་ཡང༌། ། ལུས་ངག་ཆོས་དང་བསྟུན་པ་ལྟ་བུའི་ རྣམ་ཐར་བཟང་པོ་བསྟན་ནས་ནི། ། སངས་རྒྱས་ཀྱི་དགོངས་པ་དང་གང་མི་མཐུན་ནམ་སྙམ་པ་ ལོག་པའི་ཆོས་ལ་སྦྱོར་མཐོང་ནས། །མུ་སྟེགས་ བྱེདཀྱི། ཆོས་བཞིན་ དུ་ནོར་བ་དེ་དག་ཀྱང༌། ངེད་ཀྱིས་སྤངས། །ཐེག་པ་སྣ་ཚོགས་ཚུལ་བསྟན་ནས། །གནད་རྣམས་སངས་རྒྱས་གསུང་བཞིན་དུ། །ཡང་དག་སྟོན་མཛད་བླ་མ་དེ། །སངས་རྒྱས་ཉིད་དུ་བདག་གིས་བཟུང༌། །ཆོས་གཞན་ སྦྱིན་པ་དང་ཚུལ་ཁྲིམས་ལ་སོགས་པ་མངོན་མཚན་ཅན་རགས་པ། ལེགས་པར་སྟོན་ན་ཡང༌། ། བསམ་གཏན་དང་ཤེས་རབ་ལ་སོགས་པ་ཟབ་པ་མངོན་མཚན་ཆུང་བ་ཕྲ་བའི་

ཆོས་ཀྱི་གནད་རྣམས་བཅོས་པ་ནི། ཁ་ཟས་བཟང་པོ་ལ་དུག་བཏབ་པ་བཞིན་ ཤིན་ཏུ་འཇིགས་པ་ཆེན་པོར་བལྟ། །དེ་འདྲ་བ་ལས་སྐྱོན་བྱུང་ བ། མང༌། ། དེའི་དཔེ་ འདས་པའི་དུས་ན་སྔོན་བྱུང་བ། ། སྲིན་པོའི་རྒྱལ་པོ་ ལངྐ་མགྲིན་བཅུ་ཞེས་བྱ་བས། །འབད་པས་དབང་ཕྱུག་ཆེན་པོ་བསྒྲུབས། ། ལོ་གྲངས་ས་ཡ་བཅུ་གཉིས་དང༌། །ཕྱེད་ཀྱིས་ལྷག་པའི་ ཚེ། དངོས་གྲུབ་བྱིན། ཁྱབ་འཇུག་ཕྲག་དོག་གིས་གཟིར་ནས། །མགྲིན་བཅུ་ལ་ནི་འདི་སྐད་སྨྲས། ཁྱོད་ཀྱི་འབད་པ་ཆེ་མོད་ཀྱི། །དབང་ཕྱུག་གི་ནི་དངོས་གྲུབ་ཆུང༌། །ད་དུང་སྔར་གྱི་ ཚེ་ཚད། མ་ཡིན་པ། །ས་ཡ་ཕྲག་ཕྱེད་ཐུབ་པ་སློངས། ཞེས་སྨྲས་པས། ། མགྲིན་བཅུས་ ཚིག་དེ་ལ། བདེན་པར་བསམས་ནས་ནི། །དབང་ཕྱུག་ལ་ནི་དོན་དེ་ཞུས། །དབང་ཕྱུག་ཆེན་པོས་དེ་བྱིན་པས། །གནད་ སྔར་གྱིས་མ་ཡིན་པ་ཞེས་ བཅོས་པ་ཡི་ཚིག་དེ་ཡིས། །སྔར་གྱི་དངོས་གྲུབ་ཐམས་ཅད་ཡལ། ། ནས་ས་ཡ་ཕྲག་ཕྱེད་ལས་མ་ཐུབ། འདིའི་གཏམ་རྒྱུད་དགའ་བྱེད་ཀྱི་འཇུག་པ་ན་ཡོད། ལྷ་མ་ཡིན་ གསེར་ཅན་གྱི་ནི་དངོས་གྲུབ་ཀྱང༌། །དེ་འདྲའི་ཚུལ་གྱིས་ཉམས་ཞེས་ཐོས། ། གསེར་ཅན་གྱིས་དབང་ཕྱུག་ཆེན་པོ་བསྒྲུབས་ནས་ས་དང༌། ནམ་མཁའ། ཕྱི། ནང༌། མི་དང༌། མི་མ་ཡིན་པས་མི་གསོད་པའི་དངོས་གྲུབ་བྱིན། དེས་ཁྱབ་འཇུག་གིས་ལུས་མི། མགོ་སེང་གེ སྡེར་མོ་ལྕགས་སུ་བྱས་ཏེ། ཐེམ་པའི་སྟེང་དུ་ཕང་པར་བསད། དངོས་གྲུབ་ཀྱི་གནས་བཅོས་པ་དེ་འདྲའི་རིགས་ཡིན༑ ཨོཾ་མེད་པ་ཡི་གསང་སྔགས་ལ། །གཡོན་ཅན་གྱིས་ནི་ཨོཾ་བཅུག་པས། ། སྔགས་ཀྱི་ནུས་པ་ཉམས་པ་མཐོང༌། །དེ་བཞིན་སྭཱ་ཧཱ་ཧཱུྃ་ཕཊ་ གུག་འགྲེང༌། སོགས ༑༑ ཡོད་པ་རྣམས་ལ་ཕྲི་བ་དང༌། །མེད་པ་རྣམས་ལ་བསྣན་པ་དང༌།། གཞན་ཡང་སྔགས་ཀྱི་གནས་རྣམས་ལ། །གཡོན་ཅན་རྣམས་ཀྱིས་ ཡི་གེ་ཀ་དགོས་པ་ལ་གར། བཅོས་པ་ཡིས། །གསང་སྔགས་དག་གི་ནུས་པ་རྣམས། ། ཉམས་ཤིང་འགྱངས་པ་ སེར་བ་ཁུ་འཕངས་སུ་འགྲོ་བ་དང༌། ཆར་པ་ཐན་པར་འགྲོ་བ་དང༌། མཐུ་ཞག་བདུན་པ་ལོ་བདུན་པར་འགྲོ་བ་ལ་སོགས་པ།

མང་པོ་མཐོང༌། དེས་ན་གསང་སྔགས་ལ་ཡེ་གེ་བཏུ་བ་དགོས་པའི་རྒྱུ་མཚན་ཡང་དེ་ཡིན། ། དེ་བཞིན་ཆོས་ཀྱི་གནད་རྣམས་ཀྱང་ ༑ ༑ ཅུང་ཟད་ཅུང་ཟད་བཅོས་པ་ལས། །དངོས་གྲུབ་ཉམས་པར་འགྱུར་བར་གསུངས།།དེ་ཕྱིར་ རགས་པའི། ཆོས་ བྱམས་སྙིང་རྗེ་སྦྱིན་པ་ཚུལ་ཁྲིམས་སོགས། གཞན་ལེགས་ན་ཡང༌། ། ཟབ་ཅིང་ཕྲ་བའི་ གནད་རྣམས་བཅོས་ན་ སྔར་གྱི་ཆོས་གཞན་ལེགས་པ༑ ཐམས་ཅད་འཇིག།དེས་ན་ ཆོས་ཀྱི་གནད་ཇི་ལྟར་ཞེ་ན། ཉན་ཐོས་ ཀྱི། ཐེག་པ་ལ།། ཚུལ་ཁྲིམས་ཀྱི་གནད་ སྡོམ་པ་དང་ནི་ ལྟ་བའི་སྐབས་སུ། བདེན་བཞིའི་གནད། །བཅོས་ན་ཉན་ཐོས་ ཀྱི། ཆོས་ གཞན། ཀུན་ བཟང་ཡང༌། འཇིག །ཐེག་པ་ཆེ་ལ་ སྡོམ་པའི་གནད༑ སེམས་བསྐྱེད་དང༌། །དེ་ཡི་བསླབ་བྱའི་གནད་ ལྟ་སྤྱོད། བཅོས་ན། །ཐེག་པ་ཆེན་པོའི་ཆོས་ གཞན། ཀུན་ བཟང་ཡང༌། འཇིག །གསང་སྔགས་ལ་ནི་ སྡོམ་པའི་གནད༑ དབང་བསྐུར་དང༌། ། སྒོམ་པའི་གནད་ རིམ་པ་གཉིས་ཀྱི་གནས་བཅོས་ན།། གསང་སྔགས་ཀྱི་ནི་ཆོས་ གཞན། ཀུན་ བཟང་ཡང༌། འཇིག །དེས་ན་ད་ལྟའི་ཆོས་འགའ་ལ། །གནད་ཀྱི་གནས་རྣམས་བཅོས་པ་རུ། །དོགས་པའི་ཆོས་ལུགས་འགའ་ཞིག་ཡོད། །དེ་ཡང་མདོ་ཙམ་བཤད་ཀྱིས་ཉོན། །སོ་སོར་ཐར་པའི་སྡོམ་པ་ རིགས་བརྒྱད། ནི། །བྱང་ཆུབ་ མ་ཐོབ། བར་དུ་ བླང་དགོས་ཟེར་བ་ཡོད་དེ་དེ་ལྟར། བླངས་ པར། གྱུར་ན། །སོ་སོར་ཐར་པ་ཅི་ནས་ ཀྱང༌། འཇིག །འདི་ཡང་གནད་རྣམས་བཅོས་པར་དོགས། །བྱང་ཆུབ་སེམས་དཔའི་སྡོམ་པ་ལ། ། བྱ་བར་གསུངས་པའི་ དབུ་མའི་ལུགས་བཞིན་མི་བྱེད་པར། ། བྱ་བར་མ་གསུངས་པའི་ སེམས་ཙམ་པ་ཡི་ཆོ་ག་ནི། །སྐྱེ་བོ་ཀུན་ལ་བྱེད་པ་མཐོང༌། །འདི་ཡི་ཆོ་ག་ངེས་པར་འཇིག ། ཆོ་ག་ལས་འདས་ན་ལས་མི་འཆགས་པའི་ཕྱིར། འདི་ཡང་གནས་རྣམས་བཅོས་པར་མཐོང༌། །སེམས་བསྐྱེད་ཀྱི་ནི་བསླབ་བྱའི་མཆོག །བདག་གཞན་བརྗེ་བའི་ བདག་བདེ་གཞན་ལ་སྟེར། གཞན་སྡུག་བདག་གིས་ལེན་པ་ བྱང་ཆུབ་སེམས། །བསྒོམ་དུ་མི་རུང་ཞེས་སྨྲ་བ། །འདི་ཡང་ བདག་གཞན་མ་བརྗེས་ན་སངས་རྒྱས་མི་ཐོབ་གསུངས་པའི་ཕྱིར།

གནད་རྣམས་བཅོས་པར་མཐོང༌། །གསང་སྔགས་ཀྱི་ནི་དབང་བསྐུར་བ། །མེད་ཀྱང་གསང་སྔགས་བསྒོམ་རུང་ཟེར། རྡོ་རྗེ་འཆང་གིས་བཀག་པས་ན། །འདི་ཡང་གནད་རྣམས་བཅོས་པར་དོགས ༑ ༑ གསང་སྔགས་ལམ་གྱི་མཆོག་གྱུར་པ། ། བསྐྱེད་རྫོགས་ རིམ་གཉིས་ཚུལ་བཞིན་ དུ། མི་བསྒོམ་པར། །རང་བཟོའི་གདམས་ངག་ བསྐྱེད་རིམ་ཀྲོང་སྐྱེད་དང༌༑ གཏུམ་མོ་དྲོད་སྐྱེད་དང༌། ཕྱག་རྒྱ་ཆེན་པོ་རྟོག་པ་ཁ་བཀག་སོགས། དུ་མ་ཡིས། །བླུན་པོ་ངེས་ཤེས་སྐྱེད་པ་ཐོས། །མདོ་རྒྱུད་ཀུན་ལས་འདི་བཀག་པས། །འདི་ཡང་གནས་རྣམས་བཅོས་པར་དོགས། །བསྐྱེད་པའི་རིམ་པའི་མཐར་ཐུག་པ ༑༑ དབུ་རྒྱན་ལ་ནི་རིགས་བདག་འབྱུང༌། །རིགས་བདག་དེ་ནི་ རྣམ་པ་སངས་རྒྱས་ལ་ངོ་བོ་རྩ་བའི། བླ་མ་ཡིན། །འདི་ནི་གལ་ཏེ་འཆོལ་གྱུར་ན། །དངོས་གྲུབ་མེད་པར་རྒྱུད་ལས་གསུངས། ། བརྟག་གཉིས་ལས། རིགས་འཆོལ་བསྒོམས་པའི་སྦྱོར་བ་ཡིས༑༑དངོས་གྲུབ་མེད་ཅིང་སྒྲུབ་པོའང་མེད། །ཅེས་གསུངས་སོ། ། འོན་ཀྱང་བླ་མ་སྤྱི་བོ་རུ།། བསྒོམ་བྱ་མིན་

ཏེ་བསྒོམས་ན་ཚེ་ལ་གནོད། ཞེས་ལ་ལ་ཟེར། །འདི་ཡང་ སངས་རྒྱས་ཀྱི་གསུངས་འགོག་པའི་ཕྱིར། གནད་རྣམས་བཅོས་པར་དོགས། །ཡོད་པའི་དགེ་བ་ཞེས་བྱ་བ། །ཆོས་ཀྱི་དབྱིངས བདེ་གཤེགས་སྙིང་པོ། ལ་བསམས་ནས་ནི། །དེ་ནི་བསྔོ་བའི་རྒྱུར་བྱེད་པ། །དམིགས་པ་མེད་པའི་ཆོས་ཀྱི་དབྱིངས ། ། སྤྲོ་བྲལ་ཅིའི་ངོ་བོར་ཡང་མ་གྲུབ་པ་ཡོད་པའི་དགེ་བར་བྱས་ནས དམིགས་པའི་དགེ་བར་བསྒྱུར་བ་འདི། ། ཡོད་མེད་དུ་འཛིན་པ་དམིགས་པ་ཡིན་པའི་ཕྱིར། བསྔོ་བ་དུག་དང་བཅས་པར་ མདོ་རྒྱུད་ཀུན་ལས། གསུངས། །འདི་ཡང་ བསྔོ་བ་ཐམས་ཅད་འཇིག་པའི་ཕྱིར། གནད་རྣམས་བཅོས་པར་དོགས། །དེ་བཞིན་གཏུམ་མོ་བསྒོམ་པ་དང༌། །ཕྱག་རྒྱ་ཆེན་པོ་ལ་སོགས་དང༌། །དམ་ཚིག་དང་ནི་སྡོམ་པ་ཡི། །གནད་རྣམས་བཅོས་པ་མང་མོད་ཀྱི། །གསང་སྔགས་ཡིན་ཕྱིར་འདིར་མ་བཤད། ། ལོགས་སུ་བཤད་ཡོད། ཆོས་རྣམས་ཀུན་གྱི་རྩ་བ་ནི། །སྟོང་ཉིད་སྙིང་རྗེའི་སྙིང་པོ་ཅན།། ཐབས་དང་ཤེས་རབ་ཟུང་འཇུག་ཏུ། །མདོ་རྒྱུད་ཀུན་ལས་རྒྱལ་བས་གསུངས ༑ ༑ ལ་ལ་ སེམས་ངོ་འཕྲོད་ན་གཞན་ཅི་ཡང་མི་དགོས་པར་སངས་རྒྱ་བས། སྤྲོས་བྲལ་རྐྱང་པ་ནི། །དཀར་པོ་ཆིག་ཐུབ་ཡིན་ཞེས་ཟེར། །འདི་ཡང་གནད་རྣམས་བཅོས་པར་དོགས། །གནད་རྣམས་མིན་པའི་ཆོས་གཞན་ ཡན་ལག འགའ། ། ཞིག མ་ཚང་བ་དང་ལྷག་པ་དང༌། །ཅུང་ཟད་འཁྲུལ་པར་གྱུར་ན་ཡང་ ༑ ༑ ཉེས་པ་ཆེན་པོ་བསྐྱེད་མི་ནུས། །ཆོས་ཀྱི་གནད་རྣམས་བཅོས་གྱུར་ན ༑༑ ཆོས་གཞན་བཟང་ཡང་འཚང་མི་རྒྱ། །དཔེར་ན་འགྲོ་བའི་སྲོག་རྩ་ སྙིང༌། དང་ ༑ ༑ ལྗོན་ཤིང་རྣམས་ཀྱི་ སྐྱེ་སའི། རྩ་བ་དང༌། །ས་བོན་གྱི་ནི་སྐྱེ་ས་དང༌། ། ཐགས་རྣམས་ཀྱི་ནི་སྲོག་ཤིང་དང༌། །བཅུད་ཀྱིས་ལེན་གྱི་རྩ་བ་ དངུལ་ཆུ་ལྟ་བུ། དང་ ༑ ༑ མིག་ལ་སོགས་པ་ དབང་པོ་རྣམས་ཀྱི་གནད་ མཐོང་བྱེད་དང་ཐོས་བྱེད་ལ་སོགས་པ༑ རྣམས་ནི། །འཆུགས་ན་བསྒྲུབ་ཏུ་མི་རུང་ བ། བཞིན། །དེ་བཞིན་ཆོས་ཀྱི་གནད་འཆུགས་ན། ། གནད་མ་ཡིན་པའི་ཆོས་རྣམས་ ལེགས་ལེགས་འདྲ་ཡང་འབྲས་བུ་མེད།

།དེས་ན་ གནད་མ་ཡིན་པའི་ཆོས། ལ་ལ་འཁྲུལ་ཡང་བླ། ། ཆོས་ཀྱི་ གནད་རྣམས་འཁྲུལ་མེད་དཔྱད་དགོས་སོ། །དེ་ལ་གནད་རྣམས་འཆོས་པའི་བདུད། ། ཇི་ལྟ་བུའི་ཚུལ་དུ་འབྱུང་ཞེ་ན། ལ་ལ་སངས་རྒྱས་དངོས་སུ་སྟོན། ཁ་ཅིག་མཁན་པོ་སློབ་དཔོན་དང༌། །བླ་མའི་ཆ་ལུགས་འཛིན་པ་དང༌། །ཕ་མའང་ཉེ་དུའི་ཆ་ལུགས་ཀྱིས། །སེམས་ཅན་རྣམས་ལ་སླུ་བར་བྱེད། ། འགའ་ཞིག་ ངའི་ལུས་འདི་ལྟ་བུ་མི་བྱེད་ན་ཆད་པས་གཅོད་ཅེས་པ་ལྟ་བུ། རྩུབ་མོར་སྨྲ་བྱེད་ཅིང་ ༑ ༑ བསྡིགས་པའི་ཚུལ་གྱིས་ ཆོས་བོར་ནས་ཆོས་ལོག་ཏུ། སྒྱུར་བར་བྱེད། །ལ་ལ་ ཁྱོད་ཀྱི་རིགས་ལ་ཆོས་འདི་ལྟ་བུས་ཕན་ཞེས། འཇམ་པོར་སྨྲ་བྱེད་ཅིང༌། །བྱམས་པའི་ཚུལ་གྱིས་ ཆོས་ལོག་བསྟན་པས། སླུ་བར་བྱེད། །ལ་ལ་སངས་རྒྱས་ ཀྱིས། གསུངས་པའི་ལུང༌། །ཕྱིན་ཅི་ལོག་ ལྟ་བའི་ལུང་སྤྱོད་པ། སྤྱོད་པའི་ལུང་ལྟ་བའི་ལུང༌། ཏུ་བཤད་ནས་སྒྱུར། །ལ་ལ་རིགས་པ་བཟང་པོ་ལ། །ངན་པ་ཡིན་ཞེས་བཤད་ནས་སྒྱུར། །ལ་ལ་རིགས་པ་ངན་པ་ལ། །བཟང་པོ་ལྟ་བུར་བཅོས་ནས་སྒྱུར ༑ ༑ ལ་ལ་ཟས་ནོར་ཅི་འདོད་པའི། །རྔན་པ་བྱིན་ནས་ ངའི་ཆོས་ལུགས་འདི་གྱིས་ཞེས། ཆོས་ལོག་སྟོན། །ལ་ལ་ ཀ་རུ་འཛིན་ལྟ་བུ། ལུས་དང་སེམས་ལ་ནི། ། ཏིང་འཛིན་ཅུང་ཟད་བསྐྱེད་ནས་ཀྱང༌། །དེ་ལ་ཡིད་ཆེས་སྐྱེས་པ་དང༌། ། ལོག་པའི་ཆོས་རྣམས་བསྟན་ནས་སླུ། །ལ་ལ་ སངས་རྒྱས་སྐར་རྒྱལ་ལྟ་བུ། མངོན་པར་ཤེས་པ་དང༌། །རྫུ་འཕྲུལ་ཅུང་ཟད་བསྟན་ནས་ཀྱང༌། །བླུན་པོ་ཡིད་ཆེས་བསྐྱེད་ནས་ནི། །ཕྱི་ནས་ཆོས་ལོག་སྟོན་པར་བྱེད། །ལ་ལ་ང་ཡིས་འདི་ལྟར་བསྒོམས། །དེ་ལ་རྟོགས་པ་འདི་སྐྱེས་པས། ཁྱེད་ཀྱང་འདི་ལྟར་གྱིས་ཤིག་ཅེས། །རང་གི་ཉམས་མྱོང་ཡིན་པ་ཡི། །ཚུལ་དུ་བྱས་ནས་ ཆོས། ལོག་པར་འཆོས། །མདོར་ན་སངས་རྒྱས་གསུང་རབ་དང༌། །ཕལ་ཆེར་མཐུན་པར་སྟོན་བྱེད་ཅིང༌། །གནད་རྣམས་ལོག་པར་སྟོན་པའི་ཆོས། །ལེགས་ལེགས་འདྲ་བར་སྟོན་ན་ཡང༌། ། ཁ་ཟས་བཟང་པོ་ལ་དུག་བཏབ་པ་ལྟར། བདུད་ཀྱི་བྱིན་རླབས་ཡིན་ནོ་ཞེས།

། རྒྱལ་བའི་ཡུམ་ལ་སོགས་པ་ མདོ་རྒྱུད་ཀུན་ལས་གསལ་བར་གསུངས། །འདི་དག་ཇི་ལྟར་བྱུང་བའི་ཚུལ། །མདོ་ཙམ་ང་ཡིས་བཤད་ཀྱིས་ཉོན། །རིན་ཆེན་བཟང་པོ་བཞུགས་པའི་ཚེ། ། སྟོད་མངའ་རིས་སུ། སངས་རྒྱས་སྐར་རྒྱལ་ཞེས་བྱ་བ། །དཔྲལ་བ་ནས་ནི་འོད་འབྱིན་ཅིང༌། །བར་སྣང་ལ་ནི་སྐྱིལ་ཀྲུང་འཆའ། །རེས་འགའ་འཇག་མའི་ཁྲི་ལ་སྡོད། །སྟོང་པ་ཉིད་ཀྱི་ཆོས་རྣམས་སྟོན། །བྱམས་དང་སྙིང་རྗེ་ཆེ་བར་སྣང༌། །དེ་ཡི་ཆོས་ཀྱིས་གཞན་དག་ལ། །ཏིང་ངེ་འཛིན་ཡང་སྐྱེ་བར་བྱེད། །དེ་ལ་འཇིག་རྟེན་ཐམས་ཅད་མོས། །ཤཱཀྱའི་རྒྱལ་པོའི་བསྟན་པ་དང༌། །འདྲ་མིན་ཅུང་ཟད་བཅོས་པར་འཆད། །དེ་ཡི་བསྟན་པ་ཤིན་ཏུ་འཕེལ། །དེ་ཚེ་རིན་ཆེན་བཟང་པོ་ཡིས ༑༑ སྒྲུབ་པ་ཟླ་བ་དྲུག་མཛད་ནས། །ཏིང་འཛིན་བརྟན་པས་དེ་དྲུང་བྱོན།། སངས་རྒྱས་སྐར་རྒྱལ་བར་སྣང་ལ། །སྐྱིལ་ཀྲུང་བཅས་ནས་ཆོས་འཆད་ཚེ།། རིན་ཆེན་བཟང་པོས་གཟིགས་ཙམ་གྱིས། །ས་ལ་ལྷུང་ནས་བརྒྱལ་ཞེས་གྲག ༑ གལ་ཏེ་རིན་བཟང་ཞེས་བྱ་བའི། །སྐྱེས་མཆོག་དེ་ཚེ་མི་བཞུགས་ན།། སངས་རྒྱས་སྐར་རྒྱལ་ཞེས་བྱ་བའི། །ཆོས་ལོག་བསྟན་པ་ གསར་པ་ཞིག འབྱུང་ཞེས་ སྔ་རབས་ཀྱི་མཁས་པ་རྣམས། གསུངས། ། ཁུ་ནུ་ཞེས་བྱ་བའི་ཡུལ་གྱི་རྟིང་དུ་ ནག་པོའི་ཕྱོགས་ལ་དགའ་བ་ཡི། །སྐར་རྒྱལ་ཞེས་བྱའི་ཀླུ་ཆེན་ཞིག །སྐྱེས་ངན་ཞིག་ལ་ཞུགས་ནས་ནི། །སངས་རྒྱས་གཟུགས་སུ་བརྫུས་ཞེས་གསུངས ༑ ༑ འདི་འདྲའི་རིགས་ཀྱི་བདུད་རིགས་འགའ། །མི་འམ་འཕགས་པའི་གཟུགས་བཟུང་ནས། །ལོག་པའི་བསྟན་པ་སྤེལ་བའི་ཕྱིར། །ཆོས་དང་བསྲེས་ནས་གནད་རྣམས་སུ། །ལོག་ཆོས་བསྲེས་ནས་འཆད་པ་སྲིད། ། པས་དེ་ལྟ་བུའི་རིགས་དེང་སང་ཡང་ཤེས་དགོས། དཔེར་ན་ཁ་ཟས་བཟང་པོ་ལ། །སྦྱར་བའི་དུག་གིས་ཕལ་ཆེར་གསོད། །དུག་རྐྱང་ཡིན་པར་ཤེས་ན་ནི། །འགའ་ཡང་གསད་པར་ནུས་མ་ཡིན། །དེ་བཞིན་ཆོས་བཟང་འགའ་ཞིག་ལ། ། ཆོས་ལོག་བསླད་པས་ཕ་རོལ་སླུ། །ཆོས་ལོག་རྐྱང་པར་གོ་ན་ནི། །འགའ་ཡང་བདུད་ཀྱིས་སླུ་མི་ནུས།

།རི་དྭགས་རྔ་མ་མ་བསྟན་ན། །བོང་ཤ་བཙོང་བར་མི་ནུས་ལྟར། །དེ་བཞིན་བཟང་སྤྱོད་མ་བསྟན་ན། །ལོག་པའི་ཆོས་ཀྱིས་སླུ་མི་ནུས། །བདུད་ཀྱི་བྱིན་རླབས་ཐམས་ཅད་ཀྱང༌། །ངན་པ་ཁོ་ན་ འབྱུང༌༑ ངེས་པ་མིན། ། ནམ་སྙམ་སྟེ་དེ་ལྟར་ངེས་པ་མེད། འོན་ཀྱང་བཟང་པོའི་ནང་ནས་ནི། །གནད་རྣམས་ཅུང་ཟད་བཅོས་པ་ཡིས། །ཕན་པ་ལྟ་བུས་ཕ་རོལ་སླུ ༑ ༑ འདི་འདྲ་ཤེས་པར་བྱས་ནས་ནི། །ཆོས་ཀྱི་གནད་རྣམས་མདོ་རྒྱུད་བཞིན ༑ ༑ མ་བསླད་པར་ནི་ལེགས་པར་ཟུངས། ། དཔེ་གཞན་ཡང་ ཤིང་རྟའི་སྲོག་ཤིང་ཆག་གྱུར་ན། །འཁོར་ལོ་བཟང་ཡང་འགྲོ་མི་ནུས། །སྲོག་གི་དབང་པོ་འགགས་གྱུར་ན། །དབང་པོ་གཞན་དག་བྱ་བྱེད་མེད། །དེ་བཞིན་ཆོས་ཀྱི་གནད་འཆུགས་ན། ། གནད་མ་ཡིན་པའི་ ཆོས་གཞན་བཟང་ཡང་ནུས་མེད་འགྱུར། །རྫོགས་སངས་རྒྱས་ལས་མཁས་པ་ཡི། །གང་ཟག་འཇིག་རྟེན་གསུམ་ན་མེད། །དེས་ན་དེ་ཡིས་གསུངས་པ་ཡི། །མདོ་རྒྱུད་རྣམ་པར་དཀྲུག་མི་བྱ། །མདོ་རྒྱུད་དཀྲུགས་ན་ཆོས་སྤོང་ཞིང༌། །འཕགས་པ་རྣམས་ཀྱང་སྨད་འགྱུར་ཞེས། །མགོན་པོ་བྱམས་པས་རྒྱུད་བླར་གསུངས། ། རྒྱུད་བླ་མ་ལས། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་མཆོག་རྣམས་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག །ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར༑༑ཉོན་མོངས་རྨོངས་བདག་རྣམས་ཀྱིས་འཕགས་ལ་སྐུར་བ་དང༌། །དེས་གསུངས་ཆོས་ལ་བརྙས་གང་དེ་ཀུན་ཞེན་ལྟས་བྱས། །དེས་ན་ཞེན་ལྟའི་དྲི་ཅན་དེ་ལ་བློ་མི་སྦྱར། །གོས་གཙང་ཚོན་གྱིས་རྣམ་འགྱུར་སྣུམ་གྱིས་གོས་པ་མིན། །ཞེས་གསུངས་སོ། ། འཁྲུལ་པའི་གྲུབ་མཐའ་ སླ་ཆོས་སུ། སུན་འབྱིན་པའི། །རྣམ་གཞག་ཅུང་ཟད་བཤད་ཀྱིས་ཉོན། ། ཁ་ཆེའི་ཡུལ་དུ་ མུ་སྟེགས་སྟོན་པ་དབང་ཕྱུག་སོགས། །མནན་པའི་སངས་རྒྱས་ དགེས་རྡོར༑ བདེ་མཆོག དུས་འཁོར་ལ་སོགས། མཐོང་ནས་ནི།

།དེ་བཟློག་པ་ཡི་བྲིས་སྐུ་ཞིག ༑ མུ་སྟེགས་དབྱངས་ཅན་དགའ་བས་ སངས་རྒྱས་ལ་སྙིང་ནད་དུ་བསམས་ནས་རང་དགར། བྱས། །མཁས་པ་ཆེན་པོ་ ཁ་ཆེ། ཛྙཱ་ན་ཤྲཱིས། །དེ་དང་རྩོད་པའི་རྩོད་གྲྭ་རུ། །རང་ ནང་པ་སངས་རྒྱས་པའི་པཎྜི་ཏ་རྣམས་དང༌། གཞན་ མུ་སྟེགས་བྱེད་ཀྱི་པཎྜི་ཏ་ཚོགས་པ། གཉིས་ཀའི་སྡེ་པ་དང༌། །རྒྱལ་པོ་ དང་བློན་པོ། སོགས་ཀྱི་ རྒྱུས་ཡོད་པའི༑ དཔང་པོའི་གྲྭར། ། ཁྱོད་ཀྱིས་བྱས་པའི་ སངས་རྒྱས་མནན་པ འི་དབང་ཕྱུག་ཁྱོད་རང་གི་ རང་བཟོ་ཡིན། ། གྱི་ཁྱོད་རང་གི་གཞུང་གང་ལས་ཀྱང་བཤད་པ་མེད་དོ། དེས་ན་འཁྲུལ་པ་ཡིན་པར་ ཛྙཱ་ན་ཤྲཱིས། བསྒྲགས། ། མུ་སྟེགས་དབྱངས་ཅན་དགའ་བ་ དེ་ ཡི ས་ཀྱང་དབང་ཕྱུག་མནན་པ་ཡི། །སངས་རྒྱས་ དགེས་རྡོར། བདེ་མཆོག་སོགས་ཁྱོད་རང་གིས་བྱས་པའི། རང་བཟོ་ཡིན་ཞེས་བསྒྲེས། །དེ་ལ་མཁས་པ་ ཛྙཱ་ན་ཤྲཱི ས་འདི་སྐད་བརྩད ༑ ༑ སངས་རྒྱས་མནན་པ་ཁྱེད་ཀྱི་གཞུང༌། ཁུངས་མ འི་རིག་བྱེད་ཆེན་པོ་བཞི་པོ། རྣམས་ནས་བཤད་པ་མེད། །མུ་སྟེགས་མནན་པ་ངེད་ཀྱི་ ཁུངས་མའི། རྒྱུད ༑ ༑ སྡེ་བཞི་པོ་ལས། གདོད་མ་ཉིད་ནས་ བཤད་ནས། ཡོད་པ་ཡིན། །དེས་ན་ངེད་ཀྱི་ འདི། རང་བཟོ་མིན ། ། པ་ཐམས་ཅད་ཀྱིས་ཤེས་པ་ཡིན། དེ་ནས་ མུ་སྟེགས་དེ། སྤོབས་པ་མེད་ པར། གྱུར་ པའི། ཚེ། ། ཛྙཱ་ན་ཤྲཱིས་ རྒྱལ་པོ་ཁྱོད་ཀྱི་ཡུལ་འདི་རུ། ། འདི་འདྲའི་རང་བཟོ་འཕེལ་ན་ནི། །ད་དུང་ རང་གཞན་གྱི་ཆོས་ཐམས་ཅད་ལ། རང་བཟ ོའི་བརྒྱུད་པ། གཞན་ མང་པོ། འབྱུང་བས། ། སངས་རྒྱས་ཀྱི་ བསྟན་པ་སྤྱི་ལ་གནོད་པ་འདི། ། མུ་སྟེགས་ ཁོ་རང་ལ་ཡང་ཅིས་མི་གནོད། ། དེ་ཁོ་རང་གི་ཆོས་ལུགས་ཀྱང་འཆོལ་བར་འགྱུར་རོ།། འདི་འདྲའི་རང་བཟོའི་ཆོས་ལུགས་ནི། །སངས་རྒྱས་པ་ལ་བྱུང་ན་ཡང༌། ། སངས་རྒྱས་ཀྱི་བསྟན་པ་འཆོལ་བར་འགྱུར་བས། རྒྱལ་པོ་ཁྱོད་ཀྱིས་དགག་དགོས་སོ། །དེ་སྐད་བསྒོ་ནས་ སངས་རྒྱས་མནན་པའི་དབང་ཕྱུག་གི་ གྱེང་རིས་ ཚོགས་པའི་གསེབ་ཏུ་ཆུས། བསུབས། །ཕྱི་ནས་ དབྱངས་ཅན་དགའ་བ་དང༌། གྲུབ་མཐའ་བརྩད་པ་ལའང༌།

།མུ་སྟེགས་གྲུབ་མཐའ་ཕམ་མཛད་ནས། །སངས་རྒྱས་བསྟན་པ་འཕེལ་ཞེས་ཐོས། །གལ་ཏེ་མུ་སྟེགས་བྱེད་པའི་གཞུང༌། །གདོད་ནས་གྲུབ་པའི་རིག་བྱེད་ བཞི་པོ། ལས། ། སངས་རྒྱས་མནན་པའི་ ཆོས་ལོག་དེ་འདྲ་ གལ་ཏེ། བཤད་ན་ཡང༌། །རང་བཟོ་ཡིན་ཞེས་བྱར་མི་རུང༌། ། སྟེ། ཁོ་རང་གི་གཞུང་ནས་གདོད་ནས་བཤད་པའི་ཕྱིར་རོ།། འོ་ན་དེ་དག་ཇི་ལྟར་སུན་འབྱིན་ཅེ་ན། གྲུབ་མཐའི་རྣམ་གཞག་བཟུང་ནས་ནི། ། འཁྲུལ་མ་འཁྲུལ་གྱི་ རིགས་པ་གཞན་གྱིས་སུན་དབྱུང་དགོས ༑ ཀྱི། ལུང་འགལ་གྱིས་སུན་དབྱུང་བར་མི་ནུས་སོ། ། བདག་ གི་གྲུབ་མཐའ་ དང་གཞན་གྱི་གྲུབ་མཐའ་ལའང༌། །གལ་ཏེ་འགལ་བ་སྣང་ན་ནི། །རིགས་པ་དག་དང་འགལ་གྱུར་ན། །དེ་ནི་རིགས་པས་སུན་ཕྱུངས་ཤིག །གལ་ཏེ་ལུང་དང་འགལ་གྱུར་ན། །དེ་ནི་ལེགས་པར་སུན་འབྱིན་པའི། །གདམས་ངག་ཅུང་ཟད་བཤད་ཀྱིས་ཉོན། །ཕ་རོལ་ལུང་དེ་ ཁོ་རང་ཚད་མར། ཁས་ལེན་ཅིང་ ༑ ༑ ཁས་བླངས་པ་ དེ་དང་འགལ་བའི་ཆོས་སྤྱོད་ན། ། ཁྱེད་རང་གི་ ལུང་དང་འགལ་བས་ ཞེས་པས། སུན་དབྱུང་ བར། བྱ། །གལ་ཏེ་ལུང་དེ་ཁས་མི་ལེན། ། རང་གི་ལུང་གཞན་ཁས་ལེན་ན། །དེ་ཚེ་ངེད་ཀྱི་ལུང་གིས་ནི། །དེ་ཡི་ཆོས་ལོག་དགག་མི་ནུས། ། ཏེ། དེ་ལ་ཁོ་ཚད་མར་མི་འདོད་པའི་ཕྱིར་རོ། ། འོན་ཀྱང་ ཁོ་རང་ཚད་མར་བྱེད་པ། དེ་ཡི་ལུང་ཉིད་ཀྱིས། །དེ་ཡི་ཆོས་ལོག་དགག་དགོས་སོ། ། དཔེར་ན་ཕ་རོལ་ཕྱིན་པ་བ། །གལ་ཏེ་ཆོས་ལོག་སྤྱོད་ན་ནི། །གསང་སྔགས་གཞུང་དང་འགལ་ལོ་ཞེས། །དེ་ནི་སུན་དབྱུང་ནུས་མ་ཡིན། །དེ་བཞིན་གསང་སྔགས་པ་འགའ་ཞིག །ལག་ལེན་ལོག་པར་སྤྱོད་གྱུར་ཀྱང༌།། ཕ་རོལ་ཕྱིན་གཞུང་དང་འགལ་ཞེས། །སུན་དབྱུང་བར་ནི་ནུས་མ་ཡིན། ། དེ་ལྟར་ཐེག་པ་ཆེ་ཆུང་ལའང༌། །ཕན་ཚུན་གྱི་ནི་ལུང་འགལ་གྱིས། །སོ་སོའི་གཞུང་ལུགས་དགག་མི་ནུས། ། ཏེ་ཉན་ཐོས་ཀྱི་ལུང་དང་འགལ་བས་ཐེག་ཆེན་གྱི་ལུགས་དགག་མི་ནུས། ཐེག་ཆེན་གྱི་ལུང་དང་འགལ་བས། ཉན་ཐོས་ཀྱི་ལུགས་དགག་པར་མི་ནུས་ཏེ། དེ་ལ་ཚད་མར་མི་བྱེད་པའི་ཕྱིར་རོ།

། ཉན་ཐོས་གཞུང་ལུགས་ཁས་ལེན་ཅིང༌། །དེ་ཡི་ལུང་དང་འགལ་གྱུར་ན། །དེ་ཡི་ལུང་གིས་དགག་པར་ནུས། །དེ་བཞིན་བཀའ་གདམས་ལ་སོགས་ཀྱང༌། །ཇོ་བོའི་གཞུང་ལུགས་ཁས་ལེན་ཅིང༌། ། དེ་ཡི་ལུང་དང་འགལ་གྱུར་ན། ། བཀའ་གདམས་པ་ལ་གནོད་པ་ཡིན། ། དེ་བཞིན་ཕྱག་རྒྱ་པ་ཡང་ནི། །ནཱ་རོ་པ་ལ་མོས་བྱེད་ཅིང༌། །ནཱ་རོའི་གཞུང་དང་འགལ་གྱུར་ན། །ཕྱག་རྒྱ་པ་ལ་གནོད་པ་ཡིན། །དེ་བཞིན་གསང་སྔགས་སྤྱོད་བཞིན་དུ། །གསང་སྔགས་རྒྱུད་སྡེ་དང་འགལ་ན། །གསང་སྔགས་པ་ལ་གནོད་པར་འགྱུར། །ཕ་རོལ་ཕྱིན་པའི་ལུགས་བྱེད་ཅིང༌། ། མདོ་སྡེ་རྣམས་དང་འགལ་གྱུར་ན། །ཕར་ཕྱིན་པ་ལ་ཅིས་མི་གནོད། །དེ་ཡི་དཔེར་བརྗོད་མདོ་ཙམ་ཞིག །ལེགས་པར་བཤད་ཀྱིས་མཉན་པར་གྱིས། ། ཇོ་བོས་མཛད་པའི་བདེ་མཆོག གསང་འདུས་ལ་སོགས་པའི་སྒྲུབ་ཐབས་མང་པོ་ཡོད་ ཇོ་བོ་གསང་སྔགས་སྤྱོད་བཞིན་དུ། ། དེའི་རྗེས་སུ་འབྲངས་པ་རྣམས། གསང་སྔགས་སྤྱོད་པའི་དུས་མིན་ཞེས། །སྨྲ་བ་ཇོ་བོའི་ལུགས་ཉིད་དང༌། །འགལ་བ་ཡིན་པར་ཤེས་པར་བྱ། །སེམས་བསྐྱེད་ཇོ་བོའི་ལུགས་བྱེད་ཅིང༌། །ཇོ་བོ་གཏན་ནས་མི་བཞེད་པའི། ། འཇུག་པ་ སེམས་བསྐྱེད་ཀུན་ལ་བྱེད་པ་དང༌། ། ཇོ་བོ་མི་བཞེད་པའི་ དོན་དམ་སེམས་བསྐྱེད་བྱེད་པ་ནི། །གཞན་དང་འགལ་བ་སྨོས་ཅི་དགོས ༑ ༑ ཇོ་བོའི་ རང་ལུགས་དང་ཡང་འགལ་བ་ཡིན། ། ནཱ་རོའི་ཆོས་ཀྱི་རྩ་བ་ལྔ་ནི། དབང་བསྐུར། དམ་ཚིག རིམ་གཉིས། སྤྱོད་པ། ཡན་ལག་སྟེ་ལྔའོ་ ནཱ་རོ་ཏ་པ་དབང་བསྐུར་དང་ ༑ ༑ རིམ་གཉིས་ཆོས་ཀྱི་གཙོ་བོར་མཛད། །ནཱ་རོའི་བརྒྱུད་པ་འཛིན་བཞིན་དུ། །དབང་དང་རིམ་གཉིས་མི་བསྒོམ་པ། །རྒྱུད་དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན། །རྡོ་རྗེ་ཕག་མོའི་བྱིན་རླབས་ནི། ། བླ་མ་ མར་པ་ལྷོ་བྲག་པ་ལ་མེད། །མར་པའི་བརྒྱུད་པ་འཛིན་བཞིན་དུ། །ཕག་མོས་ཆོས་སྒོ་འབྱེད་པ་ནི། །རྒྱུད་དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན། །ནཱ་རོ་ཆོས་དྲུག་ཞེས་བྱའི་ཁྲིད ༑༑ མི་ལ་ཡན་ཆད་དེ་ལས་མེད།

།ཆོས་དྲུག་བོར་ནས་ལམ་འབྲས་དང༌།། ཕྱག་རྒྱ་ཆེན་པོ་ལ་སོགས་པ། ། ཞི་བྱེད། རྫོགས་ཆེན་དང༌། བཀའ་གདམས་ལ་སོགས་པ་ཅལ་ཅོལ་མང་པོ་བསྲེས་ནས། ། གཞན་གྱི་གདམས་ངག་བསྒོམ་བཞིན་དུ། །ནཱ་རོའི་བརྒྱུད་པ་འདེད་བྱེད་པ། །གཞན་དང་འགལ་བ་ལྟ་ཅི་སྨོས། ། ཆོས་གཞན་ནས་བྱུང་ནས་བརྒྱུད་པ་གཞན་དུ་འདེད་པ་ནི་ རང་ལུགས་དང་ཡང་འགལ་བ་ཡིན། ། གཏེར་ནས་བྱུང་བའི་གླེགས་བམ་དང༌། །གཞན་ནས་བརྐུས་པའི་ཆོས་ལུགས་དང༌། །བརྩམས་ཆོས་དང་ནི་རྨི་ལམ་ཆོས། །བློ་བཟུང་མ་ཡི་ཆོས་ལུགས་ལ། །རྡོ་རྗེ་འཆང་ལ་བརྒྱུད་པ་སྙེག །དེ་ལའང་ རང་རེ་ལ་སློབ་དཔོན་གྱི་ལུང་མེད་པར་ཆོས་ཀྱི་སློབ་མ། གཞན་དག་ ལ། ལུང་ སྟེར་ཞིང༌། ལེན་ དུ་འཇུག་ པ། །ཆོས་དང་འགལ་བ་སྨོས་ཅི་དགོས། །རང་ཚིག་དང་ཡང་འགལ་བ་ཡིན། །གལ་ཏེ་འདི་འདྲའི་རིགས་ཅན་གྱི། །འགལ་བ་ཁས་ལེན་ པ་ལུང་དང་རིགས་པ་མན་ངག་ལ༑ སྣང་གྱུར་ན། །དེ་ཡི་རིགས་སུ་ཤེས་པར་བྱ། །མདོར་ན་ཆོས་དང་འགལ་བ་ཡི། །ཆོས་ཞིག་གང་ན་འདུག་ན་ཡང༌། །ལུང་དང་རིགས་པས་སུན་ཕྱུངས་ཤིག

།གལ་ཏེ་མུ་སྟེགས་ལ་སོགས་པ། ། འམ་སངས་རྒྱས་པ་ནང་ཡིན་ཡང་རུང་སྟེ། ལུང་དེ་ཁས་མི་ལེན་པ་དང༌། །ལུང་དང་འགལ་ཡང་ངེད་ཅག་གི། བླ་མའི་བཀའ་སྲོལ་ཡིན་ཟེར་བ། །དེ་དག་ལུང་དེ་ ཁས། མི་ལེན་ཡང༌། །རྩ་བའི་བརྒྱུད་པ་གང་ཡིན་དྲི། ། མུ་སྟེགས་ཀྱི་རིག་བྱེད་ལ་སོགས་པ་ལྟར་ གདོད་ནས་ཆོས་དེ་ཡོད་ན་ནི། །འཁྲུལ་ཡང་མཁས་པས་ ཁྱོད་ཀྱི་རང་བཟོ་ཡིན་བྱས་ལ། བགྲང་རྒྱུ་མེད་ དེ་ཤེས་ན་རིགས་པར་སུན་དབྱུང༌། མི་ཤེས་ན་ཁྲོས་པས་ཅི་ཞིག་ཕན།། སེམས་ཅན་ལས་ངན་སྤྱོད་པ་ལ། །སངས་རྒྱས་ཀྱིས་ཀྱང་ཅི་བྱར་ཡོད། །གལ་ཏེ་གདོད་ནས་མེད་པའི་ཆོས། །གློ་བུར་བྱས་པ་ཡིན་ན་ནི། །ཀུན་གྱིས་རང་བཟོར་གོ་བའི་ཕྱིར། །སངས་རྒྱས་པའམ་མུ་སྟེགས་བྱེད། །སུ་ལ་འདུག་ཀྱང་དོར་བྱ་ཡིན ༑ ༑ ངེད་ལའང་དེ་འདྲ་ བ་མདོ་རྒྱུད་ནས་མ་གསུངས་པ། ལུང་རིགས་ཀྱིས་མི་འགྲུབ་པའི་རང་བཟོར་བྱས་པ། འདུག་ན་ནི། །མཁས་པ་རྣམས་ཀྱིས་བཞད་གད་གྱིས་ ལ་ལུགས་ན་འདུག་ན་དོར་མ་ཞོག། གལ་ཏེ་རྒྱལ་པོའི་ཁྲིམས་ཡོད་ན། ། བསྟན་པ་དཀྲུགས་ནས་ཆོས་ལོག་བྱེད་པའི་མི་དེ་ ཆད་པས་བཅད་པའི་འོས་ཡིན་ནོ། ། དེའི་རྒྱུ་མཚན་ ནོར་ལ་ཟོག་ཚོང་བྱས་པ་ལའང༌། །རྒྱལ་པོའི་ཁྲིམས་ མགོ་བཅད་པ། ལ་ཐུག་ པར། གྱུར་ན། །ཆོས་ལོག་བརྫུན་མས་སྦྱར་བ་ལ། །རྒྱལ་པོའི་ཁྲིམས་ལ་ཅིས་མི་ཐུག སྟེ་ཆོས་རྒྱལ་ཐམས་ཅད་ཆོས་ཀྱི་ཁྲིམས་ཆེན་པོ་མཛད་པ་དང༌། དགྲ་བཅོམ་པ་རྣམས་བཀའ་བསྡུ་བ་མཛད་པ་ལ་སོགས་པའི་དགོས་པ་དེ་ཡིན་ནོ། ། བླུན་པོ་མཁས་པར་འཆོས་པ་འགའ ༑ ༑ ལྟ་སྒོམ་སྤྱོད་པ་དང༌། ལས་དང་པོ་བ་དང་བརྟན་པ་ཐོབ་པ་དང༌། འཕགས་པའི་གང་ཟག་ ལུང་གི་གནས་སྐབས་མི་ཤེས་པར། ། ང་ལའང་ལུང་ཡོད་ཅེས་ མདོ་རྒྱུད་ལུང་སྦྱོར་བྱེད་མོད་ཀྱི། །དེ་ནི་བླུན་པོའི་ཁ་ཤགས་ འགའ་ཞིག་དགྲ་བོའི་གྲོགས་སུ་འགྲོ་བ་ ལྟར། །གང་དུ་འགྲོ་བ་མི་ཤེས་སོ། །དཔེར་ན་ཕྱག་དང་མཆོད་པ་དང༌།། སྦྱིན་དག་ཚུལ་ཁྲིམས་སོགས་མི་དགོས། །སེམས་བསྐྱེད་དབང་བསྐུར་བྱ་མི་དགོས།

།བསམ་གཏན་ཀློག་པ་འདིར་མི་དགོས། །དགེ་དང་སྡིག་པ་གཉིས་ཀ་མེད། །སངས་རྒྱས་སེམས་ཅན་ཡོད་མིན་སོགས། །འདི་འདྲ་གསུངས་པའི་ལུང་རྣམས་ཀུན། །ལྟ་བ་ཡིན་གྱི་བསྒོམ་པ་དང༌། །སྤྱོད་པ་གཉིས་ཀྱི་ལུང་མ་ཡིན། །དབང་མེད་པ་ལ་དངོས་གྲུབ་མེད། །ཆོ་ག་འཁྲུགས་ན་ལས་མི་འཆགས། །ལོག་པར་སྤྱད་ན་ལྟུང་བ་འབྱུང༌། །ལྷ་བསྒོམ་འཁྲུལ་ན་བྱིན་མི་རློབ། །ཐེ་ཚོམ་ཟ་ན་ཉེས་པ་སྐྱེ། ། དེས་ན་ཆོ་ག་ཅི་བྱེད་ཀྱང༌། །ཤིན་ཏུ་དག་པར་བྱ་དགོས་ཞེས། །དེ་འདྲའི་ལུང་ཀུན་སྤྱོད་པ་དང༌། །བསྒོམ་པ་ཡིན་གྱི་ལྟ་བ་མིན། །གཞན་ཡང་ལུང་སྦྱོར་བྱེད་པ་ལ།། འཇིག་རྟེན་པ་དང་འཇིག་རྟེན་ལས། །འདས་པའི་གནས་སྐབས་རྣམ་གཉིས་ཡོད། །དབང་དང་དམ་ཚིག་སྡོམ་པ་སོགས། །འབད་ནས་བསྒྲུབ་པར་གསུངས་པ་ནི། །འཁོར་བའི་རྒྱ་མཚོ་མ་བརྒལ་བའི། །འཇིག་རྟེན་པ་ ལ་གསུངས་པ་ཡིན། །དབང་དང་དམ་ཚིག་སོགས་མི་དགོས། །ཕྱག་དང་མཆོད་པ་ཀུན་ལས་གྲོལ། །བསམ་གཏན་བསྒོམ་པ་ཀུན་སྤངས་ཏེ། །ལམ་ཀུན་གཟིངས་བཞིན་དོར་བྱ་ཞེས། །གསུངས་པ་འཁོར་བའི་རྒྱ་མཚོ་ལས།། བརྒལ་བའི་གང་ཟག་རྣམས་ལ་གསུངས། །དེ་འདྲའི་གནས་སྐབས་ཤེས་ནས་ནི། །དེ་དང་འཚམ་པའི་ལུག་སྦྱོར་བྱ། །དེ་འདྲའི་རྣམ་བཞག་མི་ཤེས་པའི ༑ ༑ ལུག་སྦྱོར་མཁས་པའི་བཞད་གད་གནས། ། རྒྱས་འབྲིང་བསྡུས་གསུམ་ལ་སྐབས་བརྒྱད་ཀྱི་མཚམས་མི་ཤེས་པར་ལུང་སྦྱོར་བྱས་ན་ལུང་ཡོད་ཀྱང་གནས་སྐབས་འཁྲུགས་ནས་མཁས་པའི་བཞད་གད་དུ་འགྱུར་བ་བཞིན་ནོ། ། མིག་ལྡན་ཇི་ལྟར་ལམ་ནོར་ཡང༌། ། གཡང་སར་གོམ་པ་འཇོག་མི་སྲིད། །དེ་བཞིན་མཁས་པ་འཁྲུལ་ན་ཡང་ ། ། ནོར་བ་ཆུང་བས། སངས་རྒྱས་བསྟན་ལས་འདའ་མི་ནུས། །མིག་མེད་གལ་ཏེ་ལམ་ནོར་ན། །གཡང་སར་མཆོངས་ནས་ལྷུང་བར་འགྱུར། །དེ་བཞིན་བླུན་པོ་འཁྲུལ་གྱུར་ན། ། ནོར་པ་ཁམ་ཅན་འབྱུང་བས། སངས་རྒྱས་བསྟན་ལས་འདས་ཏེ་ལྟུང༌། །ཆག་ཚད་ཤེས་པའི་བཟོ་ལ་ནི། །རིང་ཐུང་བྱུང་ཡང་སོར་གང་ཡིན ༑ ༑ ཆག་ཚད་མེད་པའི་བཟོ་འགའ་ཞིག །ཉེས་ན་བཞད་གད་གནས་སུ་འགྱུར

༑ ༑ དེ་བཞིན་གཞུང་ལུགས་ཤེས་པའི་མི། །འཁྲུལ་ཡང་ཚིག་དོན་ཅུང་ཟད་ཡིན། །གཞུང་ལུགས་གང་ཡང་མི་ཤེས་པ། །འཁྲུལ་ན་ ནོར་བ་ཁམ་ཅན་འབྱུང་བས། བསྟན་པ་འཇིག་ལ་ཐུག །དེས་ན་སངས་རྒྱས་བསྟན་པ་བཞིན། ། བསྒྲུབ་པར་འདོད་ན་ ཆོས་ཀྱི་ལོང་ཁྲིད་དམ་ཆག་ཚད་ལྟ་བུ་ཡིན་པས། གཞུང་བཞིན་བྱ།། བླུན་པོས་གོ་བའི་དཔེ་གཞན་ཡང་ མིག་མངས་རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་ཡིན། །དེ་བཞིན་ དུ་ཉན་ཐོས་པ་འདུལ་བའམ། ཕར་ཕྱིན་པ་མདོ་སྡེའམ།གསང་སྔགས་པ་རྒྱུད་སྡེའི། ཁུངས་དང་མ་འབྲེལ་བའི། །ཆོས་ལུགས་མང་ཡང་རོ་དང་འདྲ། ། སྟེ་སྙིང་པོ་མེད། སྙན་བརྒྱུད་དང་ནི་ཆིག་བརྒྱུད་དུ། །གྲགས་པའི་ཆོས་ལུགས་མང་པོ་ཡོད། །རྒྱུད་དང་མཐུན་ན་བླང་དུ་རུང༌། །མིན་ན་ སྙན་བརྒྱུད་ཆིག་བརྒྱུད་དུ་མིང་བཏགས་ནས་གཞན་མགོ་བསྐོར་བའི། བརྫུན་གྱི་བསྡེབ་ཕྱོགས་ཡིན། །རྨི་ལམ་གྱི་ནི་ཆོས་ལུགས་དང༌། །ཞལ་མཐོང་གི་ནི་ལྷ་ལ་སོགས། །འདི་དག་མདོ་རྒྱུད་དང་མཐུན་ན། །བླངས་ཀྱང་སྐྱོན་དུ་འགྱུར་བ་མེད། །མདོ་རྒྱུད་ཀུན་དང་མི་མཐུན་ན། ། ཕར་ཕྱིན་གྱི་བདུད་ཀྱི་ལེའུ་ལས་འདི་འདྲ་འབྱུང་བར་བཤད་པས། བདུད་ཀྱི་བྱིན་རླབས་ཡིན་ཞེས་བྱ། །བླ་མའང་མདོ་རྒྱུད་དང་མཐུན་ན། །དེ་ནི་བླ་མ་ཡིན་པར་གཟུང༌། །སངས་རྒྱས་བསྟན་བཞིན་མི་གསུངས་ན། །བླ་མ་ཡིན་ཡང་བཏང་སྙོམས་ སུ། བཞག་ གི་དེའི་གསུང་ལ་བདེན་པར་མི་གཟུང༌།། དེས་ན་རྨི་ལམ་ དུ་རྨི་བའི། ཆོས་ལུགས་དང༌། །འ གའ་ཞིག་གིས་ ཞལ་གཟིགས་པ་ཡི་ཡི་དམ་ གྱི་ལྷ། དང༌། །ལུང་བསྟན་མཛད་པའི་སངས་རྒྱས་དང༌། །བླ་མའི་གསུང་སྒྲོས་ལ་སོགས་པ། །མ་དཔྱད་པར་ནི་གཏམ་ཆོལ་དུ། །ཚད་མ་ཡིན་ཞེས་གཟུང་མི་བྱ། །འདི་འདྲ་བདུད་ཀྱི་བྱིན་རླབས་ལས། །འབྱུང་བ་སྲིད་པར་རྒྱལ་བས་གསུངས། །དེས་ན་སངས་རྒྱས་བསྟན་པ་མཆོག་ ལ་གཉིས་ཡོད་པའི་དྲང་དོན་བོར་ལ། ། ངེས་དོན་ཚད་མ་ཡིན་པར་གཟུང༌། །ཡང་ན་དངོས་པོ་སྟོབས་ཞུགས་ཀྱི། །རིགས་པས་གྲུབ་པ་ མངོན་སུམ་དང་རྗེས་དཔག་

ཚད་མར་གཟུང་ ༑ ༑ སྐྱེས་བུ་བརྫུན་མས་སྦྱར་བ་ཡི། །མདོ་རྒྱུད་ དུ་མིང་བཏགས་པ། ཚད་མར་གཟུང་མི་བྱ། ། བརྫུན་མས་སྦྱར་བ་དཔེར་ན་ ཀོའུ་ཤི་ཀའི་མདོ་དང་ནི། ། དེ་བཞིན་འཕགས་པ་ཤིག་ཅན་དང༌། །བློ་གྲོས་བཟང་མོ་ཆུང་ངུ་ སྡོང་པོ་རྒྱན། སོགས ༑ ༑ བོད་ཀྱིས་སྦྱར་བའི་མདོ་སྡེ་ཡིན། ། སྣང་བརྒྱད་དང༌། ལས་དགེ་སྡིག་བསྟན་པ་ལ་སོགས་རྒྱ་ནག་ནས་བསྒྱུར་བ་ཡིན། གཞན་ཡང་གསང་སྔགས་གསར་རྙིང་ལའང་ ༑ ༑ ལམ་ལྔ་བཀོལ་བ་དང༌། དབང་བསྐུར་རྒྱལ་པོའི་རྒྱུད་ལ་སོགས་པ། བོད་ཀྱིས་སྦྱར་བའི་རྒྱུད་སྡེ་མང༌། །དེ་འདྲའི་རང་བཟོའི་མདོ་རྒྱུད་ལ། ། སངས་རྒྱས་ཀྱི་གསུང་ཡིན་བྱས་ནས། མཁས་པས་ཡིད་རྟོན་མི་བྱའོ། །གཙུག་ཏོར་ནག་མོ་ བྱ་ཁྱུང་བསམ་ཡས་མ། ལ་སོགས་པ། །བོད་ཀྱི་ལྷ་འདྲེས་སྦྱར་བ་ཡོད། །འཕྲལ་གྱི་བྱིན་རླབས་ཅུང་ཟད་འབྱུང༌། །འོན་ཀྱང་ཚད་མར་བྱར་མི་རུང༌། །ལྷ་མོ་གནས་མཁར་ ནམ་མཁའ་ལྡིང་གི་རྟོག་པ། ལ་སོགས་པ། །མུ་སྟེགས་བྱེད་ཀྱི་རྒྱུད་ཀྱང་ཡོད ༑ ༑ ཅུང་ཟད་བདེན་པ་ཡོད་མོད་ཀྱི། །དེ་ལའང་ལུང་དུ་བྱར་མི་རུང༌། ། དེ་ཡི་འཐད་པ་རྒྱུད་བླ་མར། །མགོན་པོ་བྱམས་པས་འདི་སྐད་གསུངས། ། མ་རིག་ལྡོངས་པའི་མུ་སྟེགས་ལའང༌། །སྲིན་བུའི་ཡི་གེ་འདྲ་བ་ཡི། །ཅུང་ཟད་བདེན་པ་ཡོད་མོད་ཀྱི།།འོན་ཀྱང་ཡིད་རྟོན་མི་བྱ་གསུང༌། །རིང་བསྲེལ་ དང་ནི་ཐུགས་དང་ལྗགས། །སྐུ་གཟུག་ལ་སོགས་ ཤི་བའི། རུས་པ་ལས། ། འབྱུང་བའི་རྒྱུ་མཚན་ཅུང་ཟད་དཔྱད། ། སངས་རྒྱས། རང་སངས་རྒྱས། དགྲ་བཅོམ་པ་ འཕགས་པ་གསུམ་གྱི་རིང་བསྲེལ་ནི། །ཡོན་ཏན་སྟོབས་ཀྱིས་འབྱུང་བ་སྟེ།། ལུས་ཅན་རྣམས་ཀྱི་བསོད་ནམས་ བསགས་པའི་ རྟེན། །འབྱུང་ཁུངས་ ཀྱི་རྒྱ་མཚོའམ་གསེར་ཁ། ལས་བྱུང་རིན་ཆེན་ དང༌། འདྲ། ། སྟེ་ཁུངས་ནས་བྱུང་བ་ཡིན། རིང་བསྲེལ་ལ་ལ་ གཞན་བསླུ་བའི་དོན་དུ། གདོན་གྱིས་བྱེད། །ལ་ལ་འབྱུང་བཞིའི་སྟོབས་ ས་ཆུ་མེ་རླུང་འཁྱིམས་པའི་ནུས་པ་འགའ་ཞིག་ ལས་འབྱུང༌། རིང་བསྲེལ་ ཁ་ཅིག་བསྟན་ལ་དགའ་བའི་ལྷས།

། འདས་པའི་གང་ཟག་དེ་ལ་མི་རྣམས་ དད་པར་བྱ་ཕྱིར་སྤྲུལ་པའང་སྲིད། །དེང་སང་རིང་བསྲེལ་ཕལ་ཆེ་བ། རྡོ་བུག་སྐྱེད་དང༌། རམ་ཉེ་བའི་འབྲས་བུ་དང༌། ཉའི་མིག་དང༌། བལ་པོས་རུས་པ་ལ་བཟོ་བྱས་པ། ། བརྫུན་མས་བྱས་པའི་རིང་བསྲེལ་ཡིན། །དེས་ན་རྣམ་དབྱེ་མཁས་པས་དཔྱད། །ཐུགས་ ལྗགས་སྐུ་གཟུགས་ལ་སོགས་པ། །འབྱུང་བ་ཆོས་ནས་གསུངས་པ་མེད། ། འོན་ཀྱང་དེ་འདྲ་འབྱུང་བ་ཀུན། །ཕལ་ཆེར་བརྫུན་མས་བྱས་པ་ ཐུགས་ལྗགས་མ་ཚིག་པར་མེ་ནང་ནས་བཏོན་པ་དང༌། བཟོ་བོས་རུས་པ་ལ་བརྐོས་པའི་སྐུ། ཡིན། །གལ་ཏེ་ བཟོ་བོས་མ་བྱས་པར། བདེན་པ ར་བྱུང་བ། ཡིན་ན་ཡང༌། །ལུང་ ནས་འདི་ལྟ་བུ་བྱུང་ན་བཟང་ངན་འདི་ལྟ་བུ་ཡིན་ཞེས་བཤད་པ་དང་མངོན་སུམ་རྗེས་དཔག་གི་ རིགས་ པ། གཉིས་ཀ་མེད་པའི་ཕྱིར། །བཟང་ངན་གཉིས་ཀར་ལུང་བསྟན་དཀའ། །ཉི་མ་དུ་མ་ཤར་བ་དང༌། །མཁའ་ལ་ མཐོངས་ཁུང་ལྟ་བུ། བུ་ག་དོད་པ་དང༌། །མཚན་མོ་གཞའ་ཚོན་ དཀར་པོ། འབྱུང་བ་དང༌། །ལུས་ལ་འོད་ཟེར་འཕྲོ་བ་དང༌། ། གློ་བུར་ དུ་མ་བསྒྲུབས་པར། ལྷ་འདྲེ་མཐོང་བ་དང༌། ། གསོན་པོའི་ལུས་ལ་བརྫུན་མེད་པར། །རིང་བསྲེལ་འཛག་པ་ དང་རྒྱུ་མཚན་མེད་པའི་མངོན་ཤེས་ཕྲ་མོ་དང་བྱིན་རླབས། ལ་སོགས་པ། །བླུན་པོ་རྟགས་སུ་བྱེད་མོད་ཀྱི། །མཁས་པས་འདི་འདྲ་མཐོང་གྱུར་ན། །བར་ཆད་རྟགས་སུ་ཤེས་པར་གྱིས། །སྐུ་གཟུགས་མཆི་མ་འཛག་པ་དང༌། །དེ་བཞིན་གོམ་པས་འགྲོ་བ་དང༌། ། སྐུ་གཟུགས་ གར་བྱེད་པ་དང་ སྐུ་གཟུགས་ སྐད་འབྱིན་དང༌། ཁྲག་གི་ཆར་པ་འབབ་པ་དང༌། །ས་འོག་བོང་བུའི་སྒྲ་སྒྲོགས་དང༌། །དུད་འགྲོ་མི་སྐད་སྨྲ་བ་ དང་ས་འོག་དང་ནམ་མཁའ་ལ་རོལ་མོའི་སྒྲ་གྲགས་པ། གནམ་རྡོ་ལྷུང་བ། སོགས། །བླུན་པོ་ངོ་མཚར་སྐྱེད་མོད་ཀྱི། །མཁས་པས་འདི་འདྲ་མཐོང་གྱུར་ན། །ཡུལ་དེར་དགྲ་བོ་གཞན་དག་འཇུག །ཡང་ན་ ནང་འཁྲུག་དང༌། ཡམས་ལ་སོགས་པ། ལྟས་ངན་གཞན་དག་འབྱུང་ ༑ ༑ འདི་འདྲའི་རིགས་ཅན་ ས་གཡོ་བ་དང༌། ལྕེ་འབབ་པ་ལ་སོགས་པ། གཞན་མཐོང་ཡང༌། །མཁས་པ་རྣམས་ལ་ལེགས་པར་དྲིས།

།དེ་དག་དོན་ལ་འཁྲུལ་པ་ཡི། །རྣམ་པར་དབྱེ་བ་མདོ་ཙམ་ཡིན། ། རྒྱས་པར་བཤད་ན་དཔག་ཏུ་མེད་དོ༑ དེ་ནས་ཚིག་ལ་འཁྲུལ་པ་ཡི། །རྣམ་དབྱེ་ཅུང་ཟད་བཤད་ཀྱིས་ཉོན། ། བཅོམ་ལྡན་འདས་ཀྱི་བཤད་པ་ལ། ། བདུད་ བཞི་བཅོམ་ དབང་ཕྱུག་སོགས་ དྲུག་ལྡན་ འཁོར་བ་མྱ་ངན་ལས་འདས་ཞེས། བཤད་པ་དང༌། །གླེགས་བམ་གྱི་ནི་བཤད་པ་ལ། །གླེགས་ཤིང་གླེགས་ཐག་འཆད་པ་དང༌། །ཕྱག་རྒྱ་ཆེན་པོའི་བཤད་པ་ལ། ། ཕྱག་ལག་པ་རྒྱ་བསྣོལ་བ་ཞེས་ ལག་པའི་སྒྲ་དོན་འཆད་པ་དང༌། །ཡེ་ཤེས་ཀྱི་ནི་བཤད་པ་ལ། །གདོད་མའི་ཤེས་པར་འཆད་པ་དང༌། །རྣལ་འབྱོར་འཆད་ལ་སེམས་རྣལ་མ། །རིག་པ་འབྱོར་ཅེས་འཆད་པ་དང༌། །རྒྱལ་མཚན་རྩེ་མོའི་དཔུང་རྒྱན་ དཔུང་པའི་རྒྱན། ལ། །དམག་གི་དཔུང་དུ་འཆད་པ་དང་ ༑ ༑ གཏུམ་མོའི་སྒྲ་བཤད་ བདག་འཛིན་གསོད་པའི་ཤན་པར་འཆད་དགོས་པ་ལ། རྣམ་རྟོག་ནི། །ཆོས་ཉིད་གཏུམ་པར་འཆད་པ་དང༌། །གླུ་ཡི་སྒྲ་བཤད་བྱེད་པ་ལ་ ག་ས་རུ་བསྒྱུར་ནས། ། སེམས་ཅན་སླུ་བར་འཆད་པ་དང༌། །ཕུར་མ་ ཕྱེ་མ་རྒྱ་སྐད་དུ་མེ་ཏུ་རི་རབ་ཉིད་ཡིན་པས། རི་རབ་མཉམ་པ་ ཡིན་པ། ལ། །དྲི་རབ་མནམ་པར་འཆད་པ་དང༌། །ཤཱཀྱའི་བུ་མོ་གོ་པཱའི་སྒྲ། །གོ་ནི་ས་ཡིན་པཱ་ཡི་སྒྲ། ། པཱ་ལ་ཞེས་པ་ འཚོ་བ་འམ་སྐྱོང་བ་སོགས་ལ་འཇུག །དེས་ན་བོད་སྐད་ས་འཚོ་ཡིན། ། དེ་ལ་གོ་པཱའི་སྒྲ་བཤད་ནི། །རྟོགས་པའི་དོན་དུ་བཤད་པ་དང༌། ། འབུམ་ལས་བྱང་ཆུབ་སེམས་དཔའ་རིན་ཆེན་དབལ་གྱི་བསླབ་པ་ལ་བསླབ་པར་བྱའོ་ཞེས་བྱ་བའི་དོན་ལ་ རྒྱ་སྐད་རཏྣ་ཀེ་ཏུ་ལ། ། བོད་སྐད་ལ་རཏྣ་རིན་ཆེན། ཀེ་ཏུའི་སྒྲ་ནི་དབལ་དང་ཏོག ། དང༌༑ གཟའ་ དུ་བ་མཇུག་རིངས་ དང་རྒྱལ་མཚན། སོགས་ལ་འཇུག །སྐད་རྙིང་རྣམས་ལ་དབལ་དུ་ཡོད། ། པར། གསར་བཅད་མན་ཆད་ཏོག་ཏུ་བསྒྱུར། ། དེས་ན་འབུམ་ལས་རིན་ཆེན་དབལ། །གསར་བཅད་ཀྱིས་ནི་ཞུས་པ་ཡི། ། བརྒྱད་སྟོང་པ་ལས་རིན་ཆེན་ཏོག་ གི་བསླབ་པ་ལ་བསླབ་པར་བྱའོ། ། ཅེས་བྱར་བསྒྱུར་བ་མི་ཤེས་པར། །རིན་ཆེན་དཔལ་དུ་བཤད་པ་ ལ་དེ་ཡིན་ན་རྒྱ་སྐད་རཏྣ་ཤྲཱི་འོང་དགོས་པ་ལས་དེ་མེད་པ།

དང༌། །པོ་ཏ་ལ་ཞེས་བྱ་བའི་སྒྲ། །བོད་སྐད་དུ་ནི་གྲུ་འཛིན་ཡིན། །རི་བོ་གྲུ་འཛིན་ཞེས་བྱ་བར། །བསྒྱུར་ན་བོད་ལ་འཐད་མོད་ཀྱི ༑ ༑ ལ་ལས་རྒྱ་སྐད་སོར་བཞག་ནས། །པོ་ཏ་ལ་ཡི་རི་ཞེས་བསྒྱུར། །དེ་ལ་སྒྲ་བསྒྱུར་ལ་ལ་ཡིས། །རི་སྒྲ་གོང་དུ་ཕྱུང་ནས་ནི། །རི་པོ་ཏ་ལ་ཞེས་བྱར་བསྒྱུར ༑ ༑ དེ་དོན་མ་རྟོགས་པ་རྣམས་ཀྱིས། ། པོ་བོ་རུ་བསྒྱུར་ནས་ རི་བོ་ཏ་ལར་བཤད་པ་འཁྲུལ། །འཁོར་གསུམ་ཡོངས་དག་ཅེས་བྱ་བ། །རྒྱ་སྐད་དུ་ནི་ཏྲི་མཎྜལ ༑ ༑ པ་རི་ཤུདྡྷ་ཞེས་བྱར་ཡོད། །ཏྲི་ནི་གསུམ་ཡིན་མཎྜལ་ལ། །ཞེས་བྱ་བོད་སྐད་དཀྱིལ་འཁོར་ཡིན། །པ་རི་ཤུངྔྷ་ཡོངས་དག་པ། །དྲང་པོར་བསྒྱུར་ན་དཀྱིལ་འཁོར་གསུམ། །ཡོངས་སུ་དག་པ་ཞེས་བྱར་འགྱུར། ། མཁས་པ་རྣམས་ཀྱིས་སྒྲ་བསྡུས་ནས། །འཁོར་གསུམ་ཡོངས་དག་ཅེས་བྱར་བསྒྱུར ༑ ༑ དེ་ཡི་སྒྲ་དོན་མི་ཤེས་པར། །འཁོར་གསུམ་ དཔོན་པོའི། གཡོག་ ལྟ་བུར༑ ཏུ་འཆད་པ་འཁྲུལ། །རྒྱ་སྐད་ལངྐ་པཱུ་རི་ལ། །པཱུ་རིའི་སྒྲ་ན་གྲོང་ཁྱེར་ཡིན ༑༑ བོད་སྐད་ལངྐའི་གྲོང་ཁྱེར་ཏེ། །ལྷོ་ཕྱོགས་རྒྱ་མཚོའི་གླིང་ན་ཡོད། ། པར་ལངྐར་གཤེགས་པར་གསུངས། འོན་ཀྱང་རྒྱ་སྐད་མ་ཤེས་པར་ པཱུ་རིའི་སྒྲ། པུ་རངས་སུ་ནི་འཆད་པ་ འཁྲུལ་བ། དང༌། །རྒྱ་སྐད་བི་མ་ལ་མི་ཏྲ། །བོད་སྐད་དྲི་མེད་བཤེས་གཉེན་ཡིན། །དེ་ཡི་སྒྲ་དོན་མི་ཤེས་པར། ། བི་བྱེ་རུ་བཅོས་ནས་ཆོས། བྱེ་མ འི། ལ་ ཙམ་བསྒྱུར་བས་བྱེ་མ་ལར་འཆད་པ། དང་ མི་ཏྲ་མུ་ཏྲར་བཅོས་ནས། མུ་ཏྲའི་སྒྲ། ཕྱག་རྒྱ་ཡིན་པར་བཤད་པ་ འཁྲུལ་པ། དང༌། །རྒྱ་སྐད་ནཱ་རོ་ཏ་ཡི་སྒྲ། །བྲམ་ཟེའི་རིགས་ཀྱི་བྱེ་བྲག་ཡིན། །དེ་ཡི་རྒྱུ་མཚན་མི་ཤེས་པར། །དཀའ་བ་སྤྱད་པས་ཨ་ན་ན། །རོ་རུ་སོང་ཞེས་ རྒྱ་སྐད་ལ་བོད་སྐད་ཀྱི་བཤད་པ་བྱེད་ཅིང༌། འཆད་པ་དང༌། །ཏི་ལོ་ཞེས་བྱ་ བ། ཏིལ་ མར། བརྡུང་ བའི་རིགས། ཡིན། །དེ་ལ་ ཏི་ཏྲེ་རུ་བསྒྱུར་ནས༑ ཏྲེ་ལོར་འཆད་པ་ འཁྲུལ་བ། དང༌། ། ཉའི་རྒྱུ་ལྟོ་གསོལ་ཞིང་སྒྲུབ་པ་མཛད་པས་ རྒྱ་སྐད་ལཱུ་ཧི་

པ། ཞེས་བྱ་བ འི་མཚན་དེ་བྱུང་བ་ལས། བོད་སྐད་ཉ་ཡི་རྒྱུ་ལྟོ་ཡིན། །དེ་ཡི་སྒྲ་དོན་མི་ཤེས་པར། ། ལུ་གླུ་རུ་བཅོས་ནས། གླུ་ཡི་པ་རུ་འཆད་པ་ འཁྲུལ་པ་ དང་ ༑ ༑ རྒྱ་སྐད་ཨིནྡྲ་བྷཱུ་ཏི་ནི། །བོད་སྐད་འབྱུང་པོའི་དབང་པོ་ཡིན། །དེ་ཡི་སྒྲ་འགྱུར་མི་ཤེས་པར། ། ཨིནྡྲ་བྷཱུ་ཏི་བོ་དྷིར་བཅོས་ནས་ བརྒྱ་བྱིན་བྱང་ཆུབ་ཏུ་འཆད་ པ་འཁྲུལ་ཏེ། བརྒྱ་སྦྱིན་བྱང་ཆུབ་ཡིན་ན་ཤཀ་བོ་དྷིར་འོང་དགོས་པས་སོ།། དང༌། །རྒྱ་སྐད་ཨ་བ་དྷཱུ་ཏཱིའི་སྒྲ། ཨ་པ་དྭ་ གཉིས་སྤངས་སམ་ནི་ ཨཱ་ཝ་དྷཱུ་ ཀུན་འདར་ཡིན།། དེ་ལ་ ཅི་འདོད་འདོད་འོང་བས། འདོད་སྟེར་འཆད་པ་དང༌། །རྒྱ་སྐད་དོ་ཧ་ཞེས་བྱ་བ ༑༑ བོད་སྐད་ལྷུག་པའམ་མ་བཅོས་པ། །ཞེས་བྱའི་དོན་ལ་འཇུག་མོད་ཀྱི།། དེ་ཡི་རྒྱུ་མཚན་མི་ཤེས་པར། །དོ་ནི་གཉིས་ཡིན་ཧ་དགོད་པ། །གཉིས་ལ་དགོད་པར་འཆད་པ་དང༌། ། ལ་ལ་གཉིས་ལ་བརྡེག་པར་འཆད་པ་ནོར། རྒྱ་སྐད་ཛ་བ་ཞེས་བྱ་བ། །

བོད་སྐད་དུ་ མེ་ཏོག་དམར་པོ་ཞིག་ལ་འཇུག །དེ་ཡི་བརྡ་དོན་མི་འཕྲོད་པར། ། རྒྱ་སྐད་ལ་བོད་སྐད་ཀྱི་བཤད་པ་བྱས་ནས། བྱམས་པའི་མཛའ་བར་འཆད་པ་སོགས། ། བིརྺ་པ་ལ་བིརྱ་པ་དང༌། མདོ་ལས། འདི་ན་གཉིས་ཅིག་བྱིན། ཞེས་བྱ་བ་དངུལ་གྱི་དོང་རྩེའི་བྱེ་བྲག་ཅིག་ཡིན་པ་ལ། དེ་ལ་གཉིས་གཅིག་བྱིན་པར་བཤད་པ་ལྟ་བུ་མང་པོ་ཡོད༑ བླུན་པོ་རྣམས་ལ་ལེགས་ལེགས་འདྲ། །མཁས་པས་མཐོང་ན་བཞད་གད་གནས། །རྒྱུ་མཚན་ཅི་ཡི་ཕྱིར་ཞེ་ན། །སཾ་སྐྲྀ་ཏ་ཡི་སྒྲ་དོན་ལ། །བཤད་ དུ་མི་རུང་ཉིད་ཕྱིར་དང༌། །རྒྱ་སྐད་ཡིན་པར་མི་ཤེས་པར། ། འཁྲུལ་ནས་རྒྱ་སྐད་ལ༑ བོད་སྐད་ཡིན་པར་ འབྲུ་སྣོན། བཤད་ཕྱིར་རོ། །དེས་ན་དེ་འདྲའི་བཤད་པ་ ནོར་བ་མང་པོ་ཡོད་པ་དེ་དག་ ཀུན། །བོད་ཀྱི་བླུན་པོས་སྦྱར་བས་ན། ། མཁས་པ་ རྣམས་ཀྱིས་དོར་བར་བྱ། །དེ་བཞིན་གཤེགས་པའི་བཤད་པ་ ག་ཏར་ཡོད་པ་ལས་འགྲོ་བ་དང་རྟོགས་པ་གཉིས་ཀ་ལ་འཇུག་པ་དེ། ནི། །དེ་ཉིད་རྟོགས་པར་འཆད་པ་དང་ ༑ ༑ དགྲ་བཅོམ་སྒྲ་དོན་ ཨརྷ་ཏའི་སྒྲའི་ཁམས་མཆོད་འོས་ལའང་འཇུག་པས། མཆོད་འོས་དང༌།།རྒྱལ་པོའི་བཤད་པ་ རཱ་ཛའི་སྒྲའི་ཁམས་གསལ་བ་ལའང་འཇུགཔས། གསལ་བ་དང༌། །བཟོད་པའི་བཤད་པ་ ས་ཧའི་སྒྲའི་ཁམས་མི་འབྱེད་པ་ལ་འཇུག་པས། མི་ འབྱེད་དང༌། ། སྐནྡྷའི་སྒྲ་ཕྲག་པ་ལ་འཇུག་པས་ ཕུང་པོ་ཕྲག་པར་འཆད་པ་དང༌། ། དྷ་ཏུའི་སྒྲའི་ཁམས་དབྱིངས་ལ་འཇུག་པས་ ཁམས་ལ་དབྱིངས་སུ་འཆད་པ་དང༌། ། བྷ་གའི་སྒྲ་སྐལ་པ་ལ་འཇུག་པས་ བཅོམ་པ་སྐལ་བར་འཆད་པ་དང༌། ། དུར་ཛྷྱའི་སྒྲ་ཐུབ་དཀའ་བ་ལའང་འཇུག་པས་ སྦྱང་དཀའ་ཐུབ་དཀར་འཆད་པ་དང༌། ། བཱ་སའི་སྒྲ་གནས་ལའང་འཇུག་པས་ བག་ཆགས་གནས་སུ་འཆད་པ་དང༌། །ཤཱཀྱ འི་སྒྲ་ཕོད་པ་ལ་འཇུག་པས། ཕོད་པར་བཤད་པ་ དང༌། སོགས་ པྲ་པ་ཏའི་སྒྲ་ཐོབ་པའམ་ཕྲད་པ་ལ་འཇུག བིའི་སྒྲ་བྲལ་བའམ་རྣམ་པར་ལ་འཇུག སུའི་སྒྲ་ལེགས་པའམ། བདེ་བའམ། བཟང་པོ་ལ་འཇུག་པས་སྐབས་ཅུང་ཟད་འཆོལ་བར་བཤད་ཀྱང་མཁས་པ་རྣམས་ལ་སྐྱོན་ཆུང༌།

། བོད་ལ་ཅུང་ཟད་མི་བདེ་ཡང་ ༑ ༑ ལེགས་པར་སྦྱར་བའི་སྒྲ་དག་ལ། །ཤིན་ཏུ་འཐད་ཕྱིར་མཁས་པས་བླངས ༑༑ སངས་རྒྱས་གསུང་རབ་དྲི་མ་མེད། ། པ་ལ་དགྲ་བཅོམ་པ་ལྔ་བརྒྱས། བསྡུ་བ་དང་པོ་བྱས་པའི་རྗེས། ། ལ། བསྟན་པ་དག་པར་གནས་པ་ན། །ཡངས་པ་ཅན་གྱི་དགེ་སློང་གིས། །སངས་རྒྱས་བསྟན་དང་འགལ་བ་ཡི། །མི་རུང་བ་ཡི་གཞི་བཅུ་བྱས། ། ཧུ་ལུ་ཧུ་ལུ་ཡི་རང་དང༌། །ཀུན་སྤྱོད་སྣོད་དང་ལན་ཚྭ་དང༌། ། ལམ་དང་སོར་གཉིས་དཀྲུག་དང་གདིང༌། །གསེར་གྱི་རུང་བ་བྱེད་པ་སྟེ། ། འདི་དག་མི་རུང་གཞི་བཅུ་ཡིན༑ དེ་ལ་ དགྲ་བཅོམ་པ་གྲགས་པ་དང་སེང་གེས་གཞི་མཛད་ནས། འཕགས་པ་བདུན་བརྒྱ་ཡིས། །ཆོས་ལོག་ལེགས་པར་སུན་དབྱུང་ཕྱིར། ། བྱ་གག་གི་ཀུན་དགའ་ར་བར་ཆོས་རྒྱལ་མྱ་ངན་མེད་ཀྱིས་ཡོན་བདག་བྱས་ནས་ བསྡུ་བ་གཉིས་པ་མཛད་ཅེས་ ལུང་ལས༑ གྲག །དེ་ལྟར་དག་པར་བྱས་པའི་རྗེས། །ལྷ་ཆེན་ཞེས་བྱའི་དགེ་སློང་ཞིག ༑ བསྟན་པ་འདི་ཡི་ཆོམ་རྐུན་བྱུང༌། །དེ་ཡིས་རང་གི་ཕ་མ་བསད། ། སློབ་དཔོན་ཡིན་པའི་དགྲ་བཅོམ་བཀྲོངས། ། རང་ཉིད་ཀྱི་ངུར་སྨྲིག་གྱོན། སྐྲ་བཞར་ནས༑ མཁན་སློབ་མེད་པའི་དགེ་སློང་བྱས། །ཕྱི་ནས་དགོན་པར་བསྡད་ནས་ནི ༑ ༑ སྦྱིན་བདག་རྣམས་ཀྱི་དད་རྫས་ཟོས། །བླུན་པོ་རྣམས་ཀྱི་མཁན་སློབ་བྱས ༑ ༑ བླུན་པོ་ལོངས་སྤྱོད་ཅན་རྣམས་ཀྱིས། །ཕུལ་བའི་ཟས་ནོར་ཆར་བཞིན་བབ། །སྐལ་མེད་དད་ཅན་འདུས་པ་ཡི། །དགེ་འདུན་འབུམ་ཕྲག་དུ་མས་བསྐོར། །དེ་ནས་བརྫུན་རླབས་ཆེན་པོ་དེ། ཁོ་རང་ དགྲ་བཅོམ་ཡིན་པར་ཁས་བླངས་སོ། །འཁོར་གྱིས་རྫུ་འཕྲུལ་ཞུས་པ་ན། །རྫུ་འཕྲུལ་ མདང༌། ཐོ་རངས་ཉམས་ཞེས་ཟེར། ། བ་དང༌། མཚམས་མེད་ལ་སོགས་པའི་ རང་གི་སྡིག་པ་དྲན་པ་ཡིས། ། ཀྱེ་མ་སྡུག་བསྔལ་ལོ་ཞེས་ཐོ་རངས་ སྨྲེ་སྔགས་ཆེན་པོ་བཏོན་པ་ལ། ། འཁོར་རྣམས་ཀྱིས་འཕགས་པ་སྡུག་བསྔལ་དང་བྲལ་བ་ལ། དེ་ཙམ་གྱི་སྡུག་སྐད་འདོད་ན་པ་ཅི་ལགས༑ ཞེས་དྲིས་པས། ངའི་སྡུག་སྐད་མ་ཡིན། སྡུག་བསྔལ་ གྱི། བདེན་པ་བོས་ པའོ།། ཞེས་བསྒྲགས

༑ ༑ སོ། དེ་ལ་ ཆོས་དྲིས་པས་རྟུགས་པ་ལ། དགྲ་བཅོམ་པ་ཡིན་གྱི། ཐམས་ཅད་མཁྱེན་པར་ཁས་མ་བླངས་ཞེས་བྱ་བ། སོགས་པའི་བརྫུན་ཚིག་གིས། །ཚོགས་པ་རྣམས་ཀྱི་མགོ་བོ་བསྐོར། །འཕགས་པ་རྣམས་ལ་འབུལ་རྒྱུ་ཡི། །དད་རྫས་རྣམས་ཀྱང་ བླུན་པོ་རྣམས་ཀྱིས་འཕགས་པ་རྣམས་བོར་ནས། དེ་ལ་འགྱུར། །རབ་བྱུང་བླུན་པོ་ཕལ་ཆེར་གྱིས། །དགྲ་བཅོམ་བོར་ནས་དེ་ལ་འདུས། །སངས་རྒྱས་མྱ་ངན་འདས་འོག་ཏུ། །སོ་སོ་སྐྱེ་བོས་འཁོར་བསྡུས་པ། །དེ་ལས་མང་བ་མེད་ཅེས་གྲགས། །དེ་ཡིས་ཆོས་ལོག་བཤད་པ་ཡི། །རྗེས་སུ་སློབ་མ་རྣམས་འབྲངས་ནས། །འཁྲུལ་པའི་གྲུབ་མཐའ་དུ་མ་བྱུང༌། །ལྷ་ཆེན་བླུན་པོ་དེ་ཤི་ནས། །སེམས་ཅན་དམྱལ་བར་གྱུར་ཅེས་གྲག །དེ་ཡི་ལོག་པའི་ཆོས་དེ་དག །དགྲ་བཅོམ་ པ་ལྔ་བརྒྱ། བྱང་ཆུབ་སེམས་དཔའ་ལྔ་བརྒྱ། པཎྜི་ཏ་ལྔ་བརྒྱ། རྣམས་ཀྱིས་སུན་ཕྱུང་ནས། ། ཡུལ་ཛཱ་ལནྡྷ་རར་རྒྱལ་པོ་ཀ་ནི་ཀས་ཡོན་བདག་བྱས་ནས་ བསྡུ་བ་གསུམ་པ་བྱས་ཞེས་ཐོས། །འོན་ཀྱང་དེ་ཡི་ལེ་ལན་གྱིས། །སྡེ་པ་བཅོ་བརྒྱད་རྣམས་ལ་ཡང༌། །ཅུང་ཟད་བསླད་པ་ཡོད་ཅེས་ཟེར། །མཁས་པའི་གཙུག་རྒྱན་དབྱིག་གཉེན་གྱིས། །ཡང་དག་བསྡུས་པའི་གཞི་ཉམས་ཕྱིར ༑ ༑ མཐའ་དག་མིན་པར་རྟོགས་པ་ཡིན། །ཞེས་གསུངས་པ་ཡང་དེ་ལ་དགོངས ༑༑ དེ་ནི་ཉན་ཐོས་རྣམས་ཀྱི་ཡིན། །ཐེག་པ་ཆེན་པོའི་བསྟན་པ་ནི།། ཤིན་ཏུ་དར་བར་གྱུར་པའི་ཚེ། །ཉི་མ་བསྒྲུབ་པའི་མུ་སྟེགས་བྱེད། །སྤྲང་པོ་ཉི་མའི་དངོས་གྲུབ་ཀྱིས། །གཙུག་ལག་ཁང་རྣམས་བསྲེགས་པའི་ཚེ། ། དམ་ཆོས་མངོན་པ་ལ་སོགས་པ། །སྡེ་སྣོད་ཕལ་ཆེར་བསྲེགས་ཞེས་གྲག སྟེ༑ ཆོས་མངོན་པ་ཐེག་པ་ཆེན་པོ་གཏན་ནས་ནུབ། ཕལ་པོ་ཆེ། ལངྐར་གཤེགས་པ། ཟླ་བ་སྒྲོན་མ། དྲན་པ་ཉེ་བར་བཞག་པ་ལ་སོགས་པ་གཞུང་འབུམ་ཕྲག་རེ་ཡོད་པ་རྣམས་ད་ལྟ་དུམ་བུ་རེ་ལས་མེད་པའི་རྒྱུ་མཚན་དེ་ལྟར་ཡིན། རྒྱུད་ཀྱང་ལ་ལ་གཏན་ནས་ནུབ། ལ་ལ་དུམ་བུར་སོང་བའི་རྒྱུ་མཚན་དེ་ལྟར་ཡིན་ནོ། ། དེ་ནས་འཕགས་པ་ཐོགས་མེད་ཀྱིས

། ། ལོ་བཅུ་གཉིས་བསྒྲུབས་པའི་མཐར་ མི་ཕམ་མགོན་ པོ་བྱམས་པ། ལ་གསན་ནས་ནི། ། ཐེག་པ་ཆེན་པོ་ དེ་ཡི་གཞུང་ལུགས་དར་བར་མཛད། །དེ་ཡི་རྗེས་ལ་མཁས་པ་དང༌། །བླུན་པོ་རྣམས་ཀྱི་བྱེ་བྲག་གིས། །བསྟན་པའི་འཕེལ་འགྲིབ་དུ་མ་བྱུང༌། །ཕྱི་ནས་གངས་རིའི་ཁྲོད་ ཀྱི་བོད། འདི་རུ། །སངས་རྒྱས་བསྟན་པ་ལེགས་པར་བསྒྱུར། །དེ་ནས་བསྟན་པ་དར་བའི་ཚེ། །རྒྱལ་པོ་དར་མས་བསྟན་པ་བསྣུབས། །དེ་རྗེས་ཆོས་ལོག་དུ་མ་འཕེལ། །དེ་ཚེ་བླ་མ་ཡེ་ཤེས་འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོ་ ལ་སོགས་པ་བརྒྱད་གསུམ་ཉི་ཤུ་རྩ་བཞི། ཁ་ཆེར་བརྫངས ༑ ༑ པ་ལ། ཇོ་བོ་རིན་ཆེན་བཟང་པོ་དང༌། ལོ་ཆུང་ལེགས་པའི་ཤེས་རབ་གཉིས་བོད་དུ་ཐོན་པ་ལས། འཇམ་པའི་དབྱངས་ཀྱིས་བྱིན་བརླབས་པའི། །མཁས་པ་ རིན་ཆེན་བཟང་པོ། དེ་ཡིས་སྔོན་མེད་པའི། །ཆོས་རྣམས་ཕལ་ཆེར་བསྒྱུར་ཅིང་ཞུས། ། ཆོས་དང་ཆོས་མིན་རྣམ་འབྱེད་པ། །ཞེས་བྱའི་བསྟན་བཅོས་མཛད་ནས་ནི།། ཆོས་ལོག་ཐམས་ཅད་ནུབ་པར་མཛད། །དེ་ཡི་སློབ་མ་ཞི་བ་འོད། །དེས་ཀྱང་སྔགས་ལོག་སུན་འབྱིན་པ།།ཞེས་བྱའི་བསྟན་བཅོས་མཛད་ཅེས་ཟེར།།དེ་དག་འདས་པའི་འོག་ཏུ་ཡང༌། །ཆོས་ལོག་འགའ་ཞིག་འཕེལ་བའི་རྒྱུས།། ལྷས་བཙས་ཞེས་བྱའི་ལོ་ཙཱ་བ། །དེས་ཀྱང་ཆོས་ལོག་སུན་འབྱིན་པ། །ཞེས་བྱའི་བསྟན་བཅོས་མཛད་ནས་ནི། །ཆོས་དང་ཆོས་མིན་རྣམ་པར་ཕྱེ། ནས། ཆོས་ལོག་འགའ་ཞིག་ལ་འདི་ཆོས་ཡིན་རེ་ཞེས་མནའ་ཚུན་ཆད་བསྐྱལ་བའི་ཡི་གེར་བཏབ་ནས་བསྟན་འཆོས་བྱས་སོ། ། དེ་ནས་ཆོས་རྗེ་ས་སྐྱ་པ། །ཆེན་པོ་བཞུགས་པ་ཡན་ཆད་དུ ༑ ༑ ཆོས་ལོག་སྤྱོད་པ་ཉུང་ཞེས་ཐོས། །ཕྱི་ནས་ དབང་བསྐུར་གྱི་དོད། ཕག་མོའི་བྱིན་རླབས་དང༌། །སེམས་བསྐྱེད་རྨི་ལམ་མ་ལ་སོགས། །ཡི་དམ་བསྒོམ་པ་དཀྲོངས་བསྐྱེད་དང༌། །དཀར་པོ་ཆིག་ཐུབ་ལ་སོགས་པ། །སངས་རྒྱས་བསྟན་དང་འགལ་བ་ཡི། །ཆོས་ལོག་དུ་མ་དེང་སང་འཕེལ། །མཁས་རྣམས་འདི་ལ་མི་དགྱེས་ཀྱང༌། །དུས་ཀྱི་ཤུགས་ཀྱིས་བཟློག་མ་ནུས།

། བླུན་པོ་སྦྱངས་པ་ཆུང་བ་རྣམས། །འདི་འདྲ་སྤྱོད་པ་བདེན་མོད་ཀྱི། །མཁས་པ་སྦྱངས་པར་རློམ་པ་ཡང༌། །རི་བོང་ཆལ་བཞིན་འདི་ལ་སྤྱོད། །འདི་འདྲའི་རིགས་ཅན་འཕེལ་གྱུར་ན། །སངས་རྒྱས་བསྟན་ལ་གནོད་མི་གནོད ༑ ༑ མཁས་པ་རྣམས་ཀྱིས་དཔྱོད་ལ་སྨྲོས། །གལ་ཏེ་འདི་འདྲའི་ཆོས་ལོག་གིས། །སངས་རྒྱས་བསྟན་ལ་མི་གནོད་ན། །མུ་སྟེགས་སོགས་ཀྱི་ཆོས་ལོག་ཀྱང༌། །སངས་རྒྱས་བསྟན་ལ་ཅི་སྟེ་གནོད། །ཆོས་ལོག་གཞན་གྱིས་གནོད་ན་ནི། །འདི་དག་གིས་ཀྱང་མི་གནོད་དམ། །གནོད་ཀྱང་ འདི་འདྲའི་རིགས་ལ། སུན་འབྱིན་མི་འཐད་ན། །མུ་སྟེགས་བྱེད་དང་ཉན་ཐོས་སོགས ༑༑ འདི་ལའང་སུན་དབྱུང་ཅི་སྟེ་བྱ། །འདི་དག་བསྟན་ལ་གནོད་པའི་ཕྱིར ༑ ༑ མཁས་རྣམས་སུན་འབྱིན་མཛད་ན་ནི། །བསྟན་ལ་གནོད་ པ་བོད་ཀྱིས་ བྱས༑ པའི་ཆོས་ལོག་ཀྱང༌། །མཁས་པ་རྣམས་ཀྱིས་སུ་ཕྱུངས་ཤིག །ཅི་ཕྱིར་ཞེ་ན་རྒྱལ་བ་ཡིས། །རིན་ཆེན་ཆོས་ཀྱང་དཀོན་ལ་ནི། །རྟག་ཏུ་འཚེ་བ་མང་ཞེས་གསུངས། ། སྡུད་པ་ལས། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བ་མང༌། །ཞེས་གསུངས་སོ།། འདི་ལ་བསམས་ལ་མཁས་རྣམས་ཀྱིས། །རྟག་ཏུ་བསྟན་པའི་བྱི་དོར་བྱ། །ཉི་མ་གཅིག་གི་བཟའ་བཏུང་ལའང༌། །བཟང་ངན་རྟོག་དཔྱོད་སྣ་ ཚོགས་གཏོང༌། །གོས་དང་མཁར་ལྷན་ལ་སོགས་པའི། །བྱ་བ་གང་ལའང་ལེགས་ཉེས་དང༌། །བཟང་ངན་མཁས་དང་མི་མཁས་ཞེས། །བླང་དོར་ རྟོག་དཔྱོད་སྣ་ཚོགས་བྱེད། །རྟ་དང་ནོར་བུ་ལ་སོགས་པ། །ཅུང་ཟད་ཙམ་གྱི་ཉོ་ཚོང་ལའང༌། །ཀུན་ལ་འདྲི་ཞིང་བརྟགས་ནས་དཔྱོད། །ཚེ་འདིའི་བྱ་བ་ཅུང་ཟད་ལའང༌། །དེ་འདྲའི་འབད་པ་བྱེད་པ་མཐོང༌། །སྐྱེ་བ་གཏན་གྱི་ལེགས་ཉེས་ནི། །དམ་པའི་ཆོས་ལ་རག་ལས་ཀྱང༌། །ཆོས་འདི་ ཁྱི་ལ་གཙང་མི་གཙང་གང་བྱིན་ཡང་ཟ་བས་ ཁྱི་ཡི་ཟས་བཞིན་དུ། །བཟང་ངན་གང་དུའང་མི་དཔྱོད་པར། །གང་ཕྲད་དེ་ལ་གུས་པར་འཛིན། །ཉིན་གཅིག་གི་ནི་སྐྱེལ་མའམ ༑ ༑ ཚེ་གཅིག་གི་ནི་གཉེན་འབྲེལ་ལའང༌། །འབད་དེ་བརྟགས་ནས་ལེན་པ་མཐོང༌། །དེང་ནས་བརྩམས་ཏེ་རྫཽགས་པ་ཡི།

།སངས་རྒྱས་མ་ཐོབ་བར་གྱི་དོན། །བླ་མ་མཆོག་ལ་རག་ལས་མོད། །འོན་ཀྱང་རྟོག་དཔྱོད་མི་བྱེད་པར། །ཚོང་དུས་ངན་པའི་ཟོང་ ལ་བརྟད་པ་མི་རྙེད་པས་གང་ཕྲད་པ་ཉོ་བ། བཞིན་དུ། །སུ་ཕྲད་རྣམས་ལས་ལེན་པ་མཐོང༌། །ཀྱེ་མ་སྙིགས་མའི་དུས་འདི་མཚར། །འབད་མི་དགོས་ལ་འབད་པ་བྱེད། །འབད་དགོས་ཆོས་དང་བླ་མ་ནི། །ཅི་ཡང་རུང་བས་ཚིམ་པར་སྣང༌། །བདག་ནི་སེམས་ཅན་ཀུན་ལ་བྱམས ༑ ༑ གང་ཟག་ཀུན་ལ་བདག་མི་སྨོད། །བརྒྱ་ལ་མཉམ་པར་མ་བཞག་པས ༑ ༑ སྨད་པ་སྲིད་ནའང་སྡིག་དེ་བཤགས། །དམ་ཆོས་འཁྲུལ་དང་མ་འཁྲུལ་བ། །སྐྱེ་བ་གཏན་གྱི་གྲོས་ཡིན་པས། །འདི་ཡི་ལེགས་ཉེས་དཔྱོད་པ་ལ ༑ ༑ སྡང་ཞེས་ དེ་སྐད་དུ། སྨྲ་ན་ འང༌།སྨྲ་མཁན། རང་ གི་ སྐྱོན་ཡིན། །ཀླུ་སྒྲུབ་དང་ནི་དབྱིག་གཉེན་དང༌། །ཕྱོགས་ཀྱི་གླང་པོ་ཆོས་གྲགས་ དང་ཟླ་གྲགས། སོགས། ། མཁས་པ་ཀུན་གྱིས་ སངས་རྒྱས་པ། རང་ དང༌། གཞན་ མུ་སྟེགས་བྱེད། གྱི། །ཆོས་ལོག་ཐམས་ཅད་སུན་ཕྱུང་བ། །དེ་ལའང་ སངས་རྒྱས་དང་མཁས་པ་རྣམས་གཞན་ལ། སྡང་ཞེས་ཟེར་རམ་ཅི། །རྫོགས་པའི་སངས་རྒྱས་ཀུན་གྱིས་ཀྱང༌། །བདུད་དང་མུ་སྟེགས་སུན་ཕྱུང་བ། །དེ་ ལ། ཡང་ སངས་རྒྱས་བདུད་དང་མུ་སྟེགས་ལ། ཕྲག་དོག་ བྱེད་པ། ཉིད་ དུ། འགྱུར་རམ། །མཁས་རྣམས་བླུན་པོའི་ལོང་ཁྲིད་ཡིན། །ནོར་པའི་ཆོས་དང་མ་ནོར་པའི། །ལོང་ཁྲིད་ལེགས་པར་བྱས་པ་ལ། ། འཁྲུལ་མ་འཁྲུལ་མ་ཕྱེ་ན་ནི་མི་གོ ཕྱེ་ན་ཕྲག་དོག་ཏུ་གོ་ནས་ སྡང་ཞེས་སྨྲ་ན་ད་སླན་ཆད། །སངས་རྒྱས་བསྟན་པ་ཇི་ལྟར་བསྲུང༌། །ལོང་ཁྲིད་ཀྱིས་ནི་ལོང་བ་ལ། །གཡང་ས་བཀག་ཅིང་ལམ་བཟང་པོར། ཁྲིད་པའང་ཕྲག་དོག་ཡིན་ནམ་ཅི། །འོ་ན་ལོང་བ་ཇི་ལྟར་བཀྲི། །ནད་པ་ལ་ནི་གནོད་པ་ཡི། ཁ་ཟས་སྤོངས་ཤིག་ཕན་པ་བསྟེན། །དེ་སྐད་སྨན་པས་སྨྲ་ན་ཡང༌།།སྡང་དང་ཕྲག་དོག་འགྱུར་ན་ནི།། འོ་ན་ནད་པ་ཇི་ལྟར་གསོ། །ཆོས་ལོག་པ་དང་མ་ལོག་པའི། །རྣམ་པར་ དབྱེ་བ་བྱས་པ་ལ། །སྡང་དང་ཕྲག་དོག་ཡིན་ཟེར་ན། །འོ་ན་འཁོར་བའི་རྒྱ་མཚོ་ལས། །སེམས་ཅན་རྣམས་ནི་ཇི་ལྟར་བསྒྲལ།

ཏེ་ནོར་བ་བཤད་ན་སངས་མི་རྒྱ༑མ་ནོར་བ་བཤད་ན་ཕྲག་དོག་ཏུ་འགྱུར་བའི་ཕྱིར་རོ། ། སངས་རྒྱས་འཇིག་རྟེན་བྱོན་པ་དང་ ༑༑ མཁས་རྣམས་བཤད་པ་བྱེད་པ་ལ། ། ཆོས་ལོག་སུན་འབྱིན།བདུད་ཡི་མུགསྐྱེས་ བུ་དམ་པ་རྣམས་དགའ་བ་བསྐྱེད་པ་སྟེ། འབྲས་བུ་རྣམ་གསུམ་འབྱུང་བ་འདི། །སངས་རྒྱས་བསྟན་པའི་སྤྱི་ལུགས་ཡིན། །མ་ཁོལ་གྱིས་ཀྱང་ བསྟོད་པ་བརྒྱ་ལྔ་བཅུ་པ་ལས༑ འདི་སྐད་གསུངས། །དཔའ་བོ་ཁྱོད་ཀྱི་བསྟན་པ་ནི། །མུ་སྟེགས་ཐམས་ཅད་སྐྲག་མཛད་ཅིང༌། །བདུད་ནི་སེམས་ཁོང་ཆུད་མཛད་ལ། །དང་མི་རྣམས་དབུགས་ཀྱང་འབྱིན། །ཞེས་གསུངས་དེང་སང་འདི་ན་ཡང༌། ། མཁས་པ་རྣམས་ཀྱིས་ཆོས་བཤད་ན། །ཆོས་ལོག་སྤྱོད་པ་ཕམ་བྱེད་ཅིང༌། ། བདུད་རིགས་ཐམས་ཅད་ཡི་མུག་འགྱུར། །མཁས་པ་ཐམས་ཅད་དགའ་བར་བྱེད། །འདི་འདྲས་བསྟན་པ་འཛིན་པར་ནུས། །འདི་ལས་བཟློག་པ་ སྟེ། ཆོས་ལོག་ལ་བསྔགས་པར་བྱེད། བདུད་སྤྲོ་བ་བསྐྱེད། སྐྱེས་བུ་ཐ་ཤལ་རྣམས་དགའ་བར་བྱེད། བྱུང་གྱུར་ན། ། སངས་རྒྱས་ཀྱི། བསྟན་ པ། ལ་གནོད་པར་ཤེས་པར་གྱིས། །བདག་ཀྱང་རྡོ་རྗེ་ཕག་མོ་ཡི། །བྱིན་རླབས་ཙམ་རེ་བྱས་པ་ལ། །དཀར་པོ་ཆིག་ཐུབ་བསྟན་ནས་ཀྱང༌། །མྱོང་བ་ཅུང་ཟད་སྐྱེས་པ་ལ། །མཐོང་ལམ་དུ་ནི་ངོ་སྤྲད་ནས ༑ ༑ རྩོལ་བསྒྲུབ་མེད་པའི་དོན་བསྟན་ན། །ཚོགས་པའང་འདི་བས་མང་བ་འདུ། །ལོངས་སྤྱོད་འབུལ་བའང་མང་བར་འགྱུར། །བླུན་པོ་རྣམས་ཀྱི་བསམ་པ་ལའང༌། །སངས་རྒྱས་ལྟ་བུར་མོས་པ་སྐྱེ། །ཆོས་ཀྱི་གནད་རྣམས་མི་ཤེས་པའི། །སྡེ་སྣོད་འཛིན་པར་རློམ་པ་ཡང༌། །དེ་ལ་ལྷག་པར་དད་འགྱུར་བར། །བདག་གིས་ལེགས་པར་གོ་མོད་ཀྱི། །འཁོར་དང་ཟང་ཟིང་བསྒྲུབ་པའི་ཕྱིར། །བདག་གིས་སེམས་ཅན་བསྡུས་པ་མིན། །འོན་ཀྱང་སངས་རྒྱས་བསྟན་པ་ལ། །ཕན་པར་བསམས་ནས་བཤད་པ་ཡིན། ། སྐྱེས་རབས་ལས། ཕན་པར་སྨྲ་ལ་མཆོད་པར་བྱེད་པ་ནི། །བསྒོ་བའི་ཚིག་བཞིན་གུས་པས་ཉན་པ་ཡིན།། ཞེས་གསུངས་པ་ལྟར་རོ། ། སངས་རྒྱས་བསྟན་པ་བཞིན་བསྒྲུབས་ན། །སངས་རྒྱས་བསྟན་ལ་ཕན་པར་བསམས།

།མུ་སྟེགས་བྱེད་དང་ཉན་ཐོས་དང༌། ། ཐེག་པ་ཆེན་པོ་འགའ་ཞིག་ལའང༌། །འཁྲུལ་པ་ཡོད་མོད་ སྔར་གྱི། མཁས་ པ། རྣམས་ཀྱིས། །སུན་ཕྱུང་ བའི། ཕྱིར་ན་འདིར་མ་བཤད། །དེང་སང་གངས་རིའི་ཁྲོད་འདི་ན། །རིགས་པས་བསྒྲུབས་པར་མི་ནུས་ཤིང༌། །སངས་རྒྱས་བསྟན་དང་འགལ་བ་ཡི། །འཁྲུལ་པ་གསར་པ་དུ་མ་བྱུང༌། ། བྱེ་བྲག་ཏུ་ རྡོ་རྗེ་ཐེག་པའི་གནད་འཆུགས་པས། །རྒྱུད་སྡེ་རྣམས་དང་གྲུབ་ཐོབ་ཀྱི། །དགོང ས་པ་རྣམས་དང་འགལ་བའི་གནད། །དཔག་ ཏུ། མེད་ པ་ཞིག་བོད་འདི་ན། ཡོད་མོད་ ཀྱི་དེ་སུན་འབྱིན་པ་ལ། གསང་སྔགས་ཀྱི་ལུགས་ཟབ་མོ་རྣམས་བཤད་དགོས་པས་དེ་ནི། གསང་སྔགས་ཉིད། །ཡིན་ཕྱིར་ཁོ་བོས་ འདིར་མ་བཤད་དེ། གཞན་དུ་བཤད། ། པར་བྱའོ།། འདི་ནི་ དབང་བསྐུར་ཐོབ་མ་ཐོབ། ཀུན་ལ་བཤད་ དུ། རུང་བའི། །འཁྲུལ་པ་རགས་རིམ་ཅི་རིགས་པ། །འཕེལ་ན་བསྟན་ལ་གནོད་མཐོང་ནས། །ཆེ་ལོང་ཙམ་ཞིག་བཤད་པ་ཡིན། ། གྱི་འཁྲུལ་པ་དཔག་ཏུ་མེད་པ་ཡོད་དེ།བཤད་ཀྱིས་མ་ ལངས་པས། རང་རེས་ཅི་རིགས་པས་དཔྱོད། ད་དུང་འཁྲུལ་པའི་རྣམ་གཞག་ནི།

། སྐྱོན་ཅན་དཔག་མེད་སྣང་ན་ཡང༌།།གཞུང་མང་དོགས་པས་རེ་ཞིག་བཞག།གལ་ཏེ་ལུང་དང་རིགས་པའི་གནད། །ཤེས་པའི་བློ་ཅན་རྣམས་ཀྱིས་དེ། ། ལེགས་པར་དཔྱོད་ལ་དགག་བསྒྲུབ་གྱིས། །སངས་རྒྱས་བསྟན་དང་ཕྲད་དཀའ་ཞིང༌། །དལ་བ་འབྱོར་པའང་རྙེད་དཀའ་བས། །མཁས་པ་རྣམས་ཀྱིས་ལེགས་རྟོགས་ལ། ། ཆགས་སྡང་གི་རྗེས་སུ་མ་འབྲངས་པར་ གཟུ་བོར་གནས་པའི་བློ་ཡིས་དཔྱོད། །བདག་གིས་སྒྲ་ ཀཱ་ལ་པ་དང༌། ཙནྡྲ་པ། དང་ཚད་མ་ ཀུན་ལས་བཏུས་དང་སྡེ་བདུན་དང་བཅས་པ། བསླབས། །ཚིག་གི་སྡེབ་སྦྱོར་ རིན་ཆེན་འབྱུང་གནས་སོགས༑ རྣམས་ཀྱང་ཤེས། །རྒྱན་ ཚིག་གི་བསྟན་འཆོས་དབྱངས་ཅན་གྱི་མགུལ་རྒྱན་དང༌། དནྜི་ལ་སོགས་པ། དང་མངོན་བརྗོད་ ཨ་མ་ར་ཀོ་ཥ་དང༌། སྣ་ཚོགས་གསལ་བ་སོགས། ཕལ་ཆེར་གོ །འདུལ་བ་ མདོ་ལ་སོགས་པ། དང་ནི་མངོན་པ་ གོང་འོག་གཉིས་ཀ་ དང༌། ། ཕ་རོལ་ཕྱིན་པའང་ འགྲེལ་ཆུང་མདོ་འགྲེལ་དང་བཅས་པ། ཕལ་ཆེར་ཐོས། །གསང་སྔ གས་རྒྱུད་སྡེ་བཞི་པོ་ཡང༌། ། དེང་སང་རྒྱ་གར་དང་བོད་གཉིས་ཀར་ ཉན་བཤད་ཡོད་པ་ཕལ་ཆེར་ཐོས། །ཐོས་པ་དེ་དག་ཐམས་ཅད་ཀྱང༌། །མིང་རྐྱང་ཙམ་དུ་མ་བཞག་ པར་ཚིག་དང་དོན་དུ་བཅས་པ་ལེགས་པར་ཤེས། གོ །བྱེ་བྲག་སྨྲ་ བའི་བདེན་དང་ལོག་པ༑ དང་མདོ་སྡེ་པ། །སེམས་ཙམ་ རྣམ་བཅས་རྣམ་མེད་གཉིས་ཀ་ དང་ནི་དབུ་མ་ རང་རྒྱུད་ཐལ་འགྱུར་གཉིས་ཀ ཡི། །གདམས་ངག་ཇི་སྙེད་ཕལ་ཆེར་ཐོས། །དེང་སང་བོད་ལ་གྲགས་པ་ཡི། །ཞི་བྱེད་རྫོགས་ཆེན་གཅོད་ལ་སོགས། ། ཇོ་བོའི་གདམས་ངག་ སྐབས་བརྒྱད་ཅིག་ཅར་བསྒོམ་པ་དང༌། །ཕ་རོལ་ཕྱིན་པའི་བློ་སྦྱོང་དང༌། །བཀའ་གདམས་གདམས་ངག་ པུ་ཏོ་བའི་སྐོར་དང༌།སྣེ་ཟུར་བའི། ལུགས་གཉིས་དང༌། །ས་ར་ཧ་དང་ཏི་ལོ་པ། །ནག་པོ་སྤྱོད་པའི་དོ་ཧ་དང༌། །རྣལ་འབྱོར་དབང་ཕྱུག་བིརྺ་པའི། །དོ་ཧ་སེང་གེ་ཞེས་བྱ་ སློབ་དཔོན་ཐ་ག་པ་དང༌། དྷ་ཝུ་རི་པའི་དོ་ཧ། སོགས། །དོ་ཧའི་བྱེ་བྲག་དུ་མ་ཐོས། ། འཁོན་གད་པ་ཀིརྟི་ནས་བརྒྱུད་པའི་ རིམ་ལྔ་སྟན་ཐོག་གཅིག་པ་དང༌།

། མེས་སྟོན་ཚོན་པོ། དྭགས་པོའི་སློབ་མ་རྩ་བཞིར་དང༌༑ རྨོག་ལྕོག་པ་ནས་བརྒྱུདཔ་སྟེ་ ནཱ་རོ་ཆོས་དྲུག་ལུགས་གསུམ་དང༌། །གསང་བ་འདུས་པ་ཡེ་ཤེས་ཞབས།། ཀྱི་ལུགས་ཀྱི་གཞུང་དང་གདམས་ངག་དང༌། དེ་བཞིན་འཕགས་སྐོར་ གྱི་ལུགས་གཉིས་ཀྱི་གཞུང༌། གདམས་ངག་དང༌། །དགེས་པ་རྡོ་རྗེ་སྙིང་པོའི་ གཞུང་གདམས་ངག་གི་ སྐོར། །གཤིན་རྗེ་གཤེད་དང་འཇིགས་བྱེད་ ཀྱི་གཞུང༌། སོགས ༑ ༑ དེ་ཡི་གདམས་ངག་གསར་རྙིང་དང༌། ། བཅས་པ། འཁོར་ལོ་སྡོམ་ པའི་ གཞུང༌། གདམས་ངག་ དང་བཅས་པ། དང༌། །དུས་ཀྱི་འཁོར་ལོའི་ གཞུང༌། སྦྱོར་དྲུག་ གདམས་ངག་ལུགས་གསུམ། སོགས། །མཚན་བརྗོད་བཤད་པ་ འགྲེལ་བ་རྒྱས་བསྡུས་གསུམ། དབུ་མ་ལ་དགའ་བས་བྱས་པ། དུས་འཁོར་ལུགས་ཀྱི་གཞུང༌། ལམ་འབྲས་ཀྱི་ལུགས་ཏེ། ལུགས་དྲུག་དང༌། །འཆི་མེད་གྲུབ་པའི་གདམས་ངག་དང༌། །ལམ་འབྲས་ལ་སོགས་ལམ་བསྐོར་དགུ། །དེ་ལས་འཕྲོས་པ་ གདམས་ངག དུ་མ་དང་ ༑༑ གཞན་ཡང་ ཁ་རག་སྐོར་གསུམ་ལ་སོགས། བོད་དང་ གོ་རཀྵ་སོགས་ རྒྱ་གར་ལ།། དེང་སང་གྲགས་པ་ཕལ་མོ་ཆེ། །བདག་གིས་འབད་དེ་ལེགས་པར་མཉན།། བསླབས་པ་དེ་དག་མིང་རྐྱང་མིན། ། དོན་དང་བཅས་པ་ལེགས་པར་གོ དེ་ཕྱིར་ བོད་དང་རྒྱ་གར་ལ་ཡོངས་སུ་གྲགས་པའི་ ཆོས་རྣམས་ཕལ་ཆེར་ཐོས། །དེས་ན་བདག་ལ་ཕྱོགས་ལྷུང་མེད། དེ་མི་ཤེས་པ་ལ་ཕྱོགས་ལྷུག་འོང༌།ཤེས་ན་ཕྱོགས་ལྷུང་མི་འོང་བའི་ཕྱིར་རོ།། དེ་ཕྱིར་གཟུ་བོས་དཔྱད་པ་འདི། །བློ་ལྡན་རྣམས་ཀྱིས་ ལུགས། འདི་ལྟར་ ཟུངས ༑ ༑ ཐུབ་པའི་བསྟན་པ་རིན་ཆེན་ ཉི་མའི་ གཞལ་མེད་ཁང༌། །ལོག་ལྟའི་མུན་ནག་ཚང་ཚིང་རྣམ་པར་བསལ། །བློ་གསལ་བློ་ཡི་པདྨོ་ཁ་འབྱེད་པ། ། བསྟན་བཅོས་ཉི་མའི་སྣང་བ་ དང་ཆོས་མཐུན་པ། དེང་འདིར་བཤད། །རྒྱལ་བ་ཀུན་གྱི་དགོངས་པ་འདི་ཡིན་ཞེས། །འགྲོ་ལ་ཕན་པའི་བསམ་པས་བདག་གིས་བཤད། །མཁས་པ་ཀུན་གྱི་དགོངས་པ་འདི་ཡིན་མོད། །ད་དུང་ ཤེས་རབ་མེད་པ། བསོད་ནམས་ཆུང་ལ་ཞན་པ། བླུན་པོ་རྣམས་ཀྱིས་རྟོགས་པར་དཀའ། ། ཤེས་རབ་དང་བསོད་ནམས་ཆེ་བའི་

ཀུན་དགའི་ཉི་མས་སངས་རྒྱས་བསྟན་པ་ཡི། ། པདྨོ་རྣམ་པར་ཕྱེ་བ་ལས་བྱུང་བའི། །དམ་པའི་སྦྲང་རྩིས་འགྲོ་བའི་བུང་བ་ ཀུན ༑ ༑ རྒྱུན་དུ་བདེ་བའི་དགའ་སྟོན་འགྱེད་པར་ཤོག །གང་གི་ཐུགས་བརྩེས་ཉེར་བཟུང་ནས། །ལོག་པའི་ཆོས་རྣམས་སྤངས་ནས་ཀྱང༌། །སངས་རྒྱས་བསྟན་དང་ལེགས་སྤྲོད་པའི། །འཇམ་མགོན་བླ་མ་དེ་ལ་འདུད། ། སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། ཆོས་དང་ཆོས་མ་ཡིན་པ་རྣམ་པར་དབྱེ་བའི་བསྟན་བཅོས། མང་དུ་ཐོས་པའི་ནོར་དང་ལྡན་པ། རིགས་པ་དང་མི་རིགས་པ་དཔྱོད་པར་ནུས་པའི་བློ་གྲོས་ཅན། སྡེ་སྣོད་འཛིན་པ་ཀུན་དགའ་རྒྱལ་མཚན་དཔལ་བཟང་པོས་སྦྱར་བ་རྫོགས་སོ།། །།བྱེ་བྲག་ཏུ་གསང་སྔགས་ཀྱི་གནད་གཏན་ལ་དབབ་པ། གསང་ཆེན་ཡིན་པས་ཁོ་བོས་ལོགས་སུ་བཤད་པར་བལྟའོ།། །། འདི་ཉིད་ཀྱི་མ་དཔེ་སྔ་ཕྱིར་དཔར་བྲིས་མི་འདྲ་བ་ལྔ་ལག་སོན་བྱུང་བ་དཔེ་གཞི་མི་འདྲ་བ་རྣམས་རྩ་ཚིག་འདྲ་མིན་སྣ་ཚོགས་འདུག་ཀྱང་དེ་དག་ལ་བྲིས་པའི་མཆན་རྣམས་ཕལ་ཆེར་གཅིག་མཚུངས་རེད། འདི་ནི་སྔོན་ཆད་རྩ་བའི་བླ་མ་ངག་བློ་རྡོ་རྗེ་འཆང་གིས་གནང་བའི་མཁན་ཆེན་ངག་དབང་ཆོས་གྲགས་ཀྱི་ཕྱག་དཔེ་དེ་ཉིད་གཙོ་བོར་བཟུང༌། དེ་ལ་ཤོག་ལྡེབ་མ་ཚང་བའི་མཆན་ཆད་རྣམས་གསབ་འབྲི་དང༌། མཆན་ཐག་འདོགས་ས་སོགས་ལེགས་བཅོས་ཕྲན་བུ་དགོས་རིགས་རྣམས་མ་དཔེ་དག་པ་དང་བསྡུར་བཅོས་ཀྱིས་ཞུ་དག་བགྱིས་སོ། །མཁྱེན་རབ་ཆོས་རྗེས་བཞེངས་པའི་རི་སྦུག་བླ་བྲང་གི་ས་སྐྱ་བཀའ་འབུམ་གྱི་ནང་གི་རང་མཆན་དབུ་མེད་བྲིས་མའི་མཇུག་ཏུ། མཆན་བུ་འདི་ཉིད་རང་མཆན་དུ་གྲགས་པ་དེ་ཡིན་ནོ། །མཆན་ཐག་འདོགས་ས་ནོར་བ་དང་འདྲ་མི་འདྲ་མང་དུ་སྣང་སྟེ། ཁོ་བོས་ཅུང་ཟད་དག་ཏུ་སོང་མོད། འོན་ཀྱང་ད་དུང་རང་མཆན་མ་དང༌། རང་མཆན་གྱི་སྟེང་དུ་གསུང་སྒྲོས་ཀྱི་མཆན་བསྣན་པ་སོགས་ལ་བལྟས་ཏེ་ཞུ་དག་བྱེད་རིགས་སོ། །ཞེས་བཀོད་པ་དང༌༑ ཡང་དབུ་ཅན་བྲིས་མ་ཞིག་གི་དབུ་ཤོག་སྟེང་དུ། བདག་ཉིད་ཆེན་པོ་ཉིད་ཀྱིས་མཛད་པའི་མཆན་འདི་རྣམས་རང་འགྲེལ་ལྟར་གཅེས་པ་ཡིན།

ཞེས་བྲིས་འདུག་པས་གཟུར་གནས་དཔྱོད་ལྡན་རྣམས་ཡིད་ཆེས་པར་མཛོད་ཅིག ཚུལ་རྒྱན་པས། ཾ《ཞ》ཏ མཆན་བུ་འདི་ཉིད་རང་མཆན་དུ་གྲགས་པ་དེ་ཡིན་ནོ་མཆན་ཐག་འདོག་ས་ནོར་བ་དང་འདྲ་མི་འདྲ་མང་དུ་སྣང་སྟཻ། ཁོ་བོས་ཅུང་ཟད་དག་ཏུ་སོང་མོད་འོན་ཀྱང༌། ད་དུང་རང་མཆན་མ་དང༌། མཆན་རང་གི་སྟེང་དུ་གསུང་བགྲོས་ཀྱིས་མཆན་བསྣན་པ་སོགས་ལ་བལྟས་ཏེ་ཞུས་དག་བྱེད་རིགས་སོ། །འདི་རྣམས་གཏིང་དུ་ངོར་ནས་ཀྱི་ཕྱག་དཔེ་ལ་ཞུ་དག་བྱས་ཟེར་བ་ལ་བྲིས་པ་གོང་གི་སེར་མ་རྣམས་མཆན་སྣ་སྲིངས་ཟེར་བ་རྣམས་ཡིན་ནམ་མཉམ་པའི་ལུགས་ལགས་སོ།། །།ཾ༄༅། །སྟོན་པ་བློ་གྲོས་རབ་གསལ་གྱི་དྲི་ལན་བཞུགས། ། ༄༅། །རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་ཆོས་རྗེ་ས་སྐྱ་པཎྜི་ཏ་དྲུག་ཅུ་རེ་གསུམ་པ་ལ་མི་ཉག་གི་ཡུལ་བྱང་ངོས་སུ་ཕེབས། དེའི་ཚེ་མདོ་ཁམས་ཀྱི་སྟོན་པ་བློ་གྲོས་རབ་གསལ་ཞེས་བྱ་བ་ཆོས་ཀྱི་དྲི་བ་ཞུས་པ་ལ ༑ ལན་འདི་ལྟར་གནང་ནས་གཞུག་ལུགས་ཀྱི་དོན་གསལ་བར་མཛད་དོ།། དྲིས་ལན་དངོས་ནི། སྟོན་པ་བློ་གྲོས་རབ་གསལ་གྱིས། །དྲི་བ་འབྲིང་དར་རྟེན་བཅས་པ། །བདག་གི་སུག་པར་འཕྲོད་གྱུར་པས། །དེ་ལ་སྤྲོ་བ་རབ་ཏུ་འཕེལ ༑ ཁྱེད་ཀྱི་དྲི་བ་དང་པོ་རིགས་གཏེར་ལས། །གང་ཡོད་དེ་འཇིག་བུམ་པ་བཞིན། །སྒྲ་ཡང་ཡོད་ཅེས་རང་བཞིན་རྟགས། །ཞེས་གསུངས་པ་དང་ ༑ སྡོམ་གསུམ་རབ་དབྱེ་ལས། ཆོས་དབྱིངས་ཡོད་པའང་མ་ཡིན་ཏེ། ། ཡོད་ཙམ་མི་རྟག་གིས་ཁྱབ་པར། །ཆོས་ཀྱི་གྲགས་པས་གསལ་བར་གསུངས ༑ ༑ ཞེས་གསུངས་པའི་དོན་སྒྲ་ཇི་བཞིན་པ་ལགས་སམ་ཞེས་པ་ནི། དཔལ་ཆོས་ཀྱི་གྲགས་པས་རྟོག་གེའི་སྐབས་སུ། དོམ་དམ་དོན་བྱེད་ནུས་པ་གང༌། །དེ་འདིར་དོན་དམ་ཡོད་པ་སྟེ།།གཞན་ནི་ཀུན་རྫོབ་ཡོད་པ་ཡིན།། དེ་དག་རང་སྤྱིའི་མཚན་ཉིད་བཤད། །ཅེས་དོན་བྱེད་ནུས་པ་ལ་དོན་དམ་དུ་ཡོད་པར་དང༌། དོན་བྱེད་མི་ནུས་པ་ལ་ཀུན་རྫོབ་ཏུ་ཡོད་པའི་རྣམ་གཞག་མཛད ༑ ཡང༌། འཇིག་ལ་འབྲས་དང་ཡོད་ཉིད་བཞིན། །ཞེས་སྒྲ་འཇིག་པར་སྒྲུབ་པ་ལ་འབྲས་བུ་རྟགས་སུ་བཀོད་པ་དང༌།

དོན་གྱི་ཡོད་པ་ཉིད་རྟགས་སུ་འགོད་པ་མཛད། དེ་ཕྱིར་དངོས་དངོས་མེད་རྟེན་ཅན། །ཕྱི་རོལ་རྟེན་མིན་སྒྲ་དོན་ལ། །བརྟེན་ནས་འདིར་ནི་སྒྲུབ་པ་དང༌། །དགག་པ་ཐམས་ཅད་འདོད་པ་ཡིན། །དེ་ཡང་སྒྲ་འཇུག་པ་ཉིད་ལས། །ཡོད་ཅེས་ཐ་སྙད་བརྟེན་པར་འདོད། །ཅེས་དང༌། དེ་ཉིད་ནི། མེད་པ་མ་ཡིན་སྒྲ་སྦྱོར་ཕྱིར ༑ ༑ ཞེས་སྒྲ་དོན་ལ་ཡོད་པའི་ཐ་སྙད་མཛད་པ་དང༌། ཡང༌། དེ་ལ་དམིགས་རུང་རྣམས་ཀྱིས་ནི། །ཡོད་པ་དམིགས་པ་ལས་གཞན་མིན། ། ཞེས་ཚད་མས་དམིགས་པ་ཡོད་པའི་མཚན་ཉིད་དུ་གསུངས། དེ་དག་གི་དོན་ཡང་འདི་ཡིན་ཏེ། འདིར་ནི་ཡོད་པ་རྣམ་གཉིས་ཏེ། །དོན་དང་ཐ་སྙད་དག་གིས་སོ། །དོན་གྱི་ཡོད་པས་བྱ་བ་བྱེད། །ཐ་སྙད་ཡོད་པས་དགག་སྒྲུབ་བརྟེན། །ཞེས་པའོ། །དྲི་བ་གཉིས་པ། ཆོས་ཀྱི་དབྱིངས་ཤེས་བྱ་མ་ཡིན་ལགས་སམ་ཞེས་པའི་ལན་ནི། རྡོ་རྗེ་གཅོད་པ་ལས། སངས་རྒྱས་རྣམས་ནི་ཆོས་ཀྱི་སྐུ། །འདྲེན་པ་རྣམས་ནི་ཆོས་ཉིད་བལྟ། །ཆོས་ཉིད་ཤེས་བྱ་མ་ཡིན་ཏེ། །དེ་ནི་ཤེས་པར་ནུས་མ་ཡིན། །ཞེས་གསུངས་པ་དང༌། སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད ༑ ༑ ཅེས་གསུངས་པའི་དོན་ཆོས་དབྱིངས་རང་ངོས་ནས་ཤེས་བརྗོད་ཀྱི་ཡུལ་ལས་འདས་མོད། གཞན་སེལ་གྱི་སྒོ་ནས་ཤེས་བྱར་ཐ་སྙད་མཛད་དེ ༑ རྒྱུད་བླ་མ་ལས། གལ་ཏེ་སངས་རྒྱས་ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང༌། །མྱ་ངན་འདས་ལ་འདོད་པ་དང༌། །དོན་གཉེར་སྨོན་པའང་མེད་པར་འགྱུར། །ཞེས་དང༌། དབུས་མཐའ་ལས། དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང༌། །ཆོས་ཀྱི་དབྱིངས་ནི་རྣམ་གྲངས་སོ། །གཞན་མིན་ཕྱིན་ཅི་ལོག་མ་ཡིན། །དེ་འགགས་འཕགས་པའི་སྤྱོད་ཡུལ་དང༌། །འཕགས་པའི་ཆོས་ཀྱི་རྒྱུ་ཡི་ཕྱིར། །རྣམ་གྲངས་དོན་དེ་གོ་རིམ་བཞིན། །ཞེས་གསུངས་པ་དང༌། ཆོས་མངོན་པའི་མདོ་ལས། ཐོག་མ་མེད་པའི་དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང༌།

།མྱ་ངན་འདས་པ་ཐོབ་པར་འགྱུར། །ཞེས་གསུངས་ཏེ ༑ དེ་དག་གི་དོན་ནི་འདི་ཡིན་ཏེ། དོམ་དམ་མཐའ་བཞིའི་སྤྲོས་པ་བྲལ། ། ཀུན་རྫོབ་ཡོད་མེད་ལ་སོགས་པའི། །གཞན་སེལ་ཕན་ཚུན་དངོས་འགལ་ གཅོད ༑ ༑ ཡོད་པ་མིན་ལ་མེད་པར་གསུངས། །ཞེས་པའོ། །དེའང་རྣམ་འགྲེལ་ལས། སྒྲུབ་དང་དགག་པ་མ་གཏོགས་པ། །སྒྲ་ལས་བྱུང་བའི་ཐ་སྙད་གཞན། །ཡོད་མིན་དེ་ཕྱིར་མེད་པ་ལ། །མེད་ཕྱིར་དེ་ནི་མི་སྨྲ་ཐོབ། ། ཅེས་གསུངས་སོ། །དྲི་བ་གསུམ་པ། འགོག་བདེན་མ་བྱས་པའི་དགེ་བ་ལགས་སམ་ཞེས་པ་ནི། འགོག་བདེན་མ་བྱས་པ་ཡིན་མོད། དགེ་བ་མཚན་ཉིད་པར་མི་བཞེད་དེ། འཕགས་པ་ཀླུ་སྒྲུབ་ཀྱིས་རྩ་ཤེར་ལས། ཅི་སྟེ་ལས་རྣམས་མ་བྱས་ན། །མ་བྱས་པ་དང་འཕྲད་འཇིག་འགྱུར། །ཚངས་སྤྱོད་གནས་པ་མ་ཡིན་པ། །དེ་ལ་སྐྱོན་དུ་གནས་པར་འགྱུར། །ཐ་སྙད་ཐམས་ཅད་ཉིད་དང་ཡང༌། །འགལ་བར་འགྱུར་བ་ཐེ་ཚོམ་མེད། །བསོད་ནམས་དང་ནི་སྡིག་བྱེད་པའི། །རྣམ་པར་དབྱེ་བའང་འཐད་མི་འགྱུར། །གལ་ཏེ་ དེ་ནི་རྣམ་སྨིན་ན། །ཡང་དང་ཡང་དུ་རྣམ་སྨིན་འགྱུར། །ཞེས་མ་བྱས་པའི་དགེ་སྡིག་མཚན་ཉིད་པ་ཡོད་པ་བཀག་པར་ཤེས་པར་བྱའོ། །བློ་གྲོས་ལྡན་ པའི་བློ་གྲོས་གྱིས། །ཚུལ་བཞིན་དྲིས་པའི་དྲི་བ་ཀུན། །ཀུན་དགའི་མིང་གིས་ཀུན་མཁྱེན་ལྟར། །ལེགས་པར་ཕྱེ་ལ་ལེགས་པར་གཟིགས། །མདོ་སྨད་ཀྱི་སྟོན་པ་བློ་གྲོས་རབ་གསལ་གྱི་དྲིས་ལན་བི་ཇི་རིན་ཆེན་གྲགས་ཀྱིས་གླིང་ཁར་བྲིས་པའོ་ཞེས་སོ།། །།ཡང་མདོ་སྨད་ཀྱི་ལམ་དུ་རྣལ་འབྱོར་པ་ཕྲུ་མ་པ་ཞེས་པས་དྲིས་པའི་ལན་གསུངས་པ་ནི། རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་ཆོས་རྗེ་ས་སྐྱ་པཎྜི་ཏས་ཧོར་ཡུལ་དུ་ཕྱག་ཕེབས་པས་མདོ་སྨད་ཀྱི་ལམ་ཁར་ཆིབས་གོང་དུ་བྱོན་ནས་ལམ་ལ་གཤེགས་པའི་ཚེ། རྣལ་འབྱོར་པ་ཕྲུ་མ་པ་ཞེས་བྱ་བའི་སྒོམ་ཆེན་པ་བཟང་པོ་གཅིག་གིས། ཆོས་རྗེ་པ་ལ་གོས་ཕྱི་ནང་གཅིག་ཕུལ་ནས། ཆོས་རྗེ་པ་ཁྱེད་ཀྱི་ཆོས་དང་ཆོས་མ་ཡིན་པ་རྣམ་པར་འབྱེད་པའི་བསྟན་བཅོས་ལས།

བླུན་པོས་ཕྱག་རྒྱ་ཆེ་བསྒོམ་པ། །ཕལ་ཆེར་དུད་འགྲོའི་རྒྱུ་རུ་གསུངས། །མིན་ན་གཟུགས་མེད་ཁམས་སུ་སྐྱེ། །ཡང་ན་ཉན་ཐོས་འགོག་པར་ལྷུང༌། །གལ་ཏེ་དེ་ནི་བསྒོམ་ལེགས་ཀྱང༌། །དབུ་མའི་སྒོམ་ལས་འདའ་བ་མེད། །དབུ་མའི་སྒོམ་དེ་བཟང་མོད་ཀྱི། །འོན་ཀྱང་འགྲུབ་པ་ཤིན་ཏུ་དཀའ། །ཞེས་གསུངས་པའི་དོན་ཅི་ལགས་ཞུ་ཡིན་འདུག་པ་ལ། ཆོས་རྗེ་པའི་ཞལ་ནས་འདི་སྐད་གསུང་བར་གདའ། རྣམ་རྟོག་ཁ་འཚོམས་ཞི་གནས་དང༌། བཙན་ཐབས་སུ་ཅི་ཡང་ཡིད་ལ་མི་སེམས་པར་སེམས་ལྟེང་ངེ་རྒྱུན་དུ་མི་གནས་ཤིང་གཉིད་རྨུགས་འདྲེན་པའོ། ། སྟོང་པ་ཐལ་བྱུང་ལྷག་མཐོང་གཉིས། སོ་སོར་རྟོག་པའི་ཤེས་རབ་ཀྱིས་མ་དཔྱད་པར་སྣང་ཞེན་གྱི་ཆོས་ཅི་ཡང་མེད་པར་འཛིན་པ་དང་མཐོང་ཡུལ་འགགས་པའི་སྟོང་ཉམས་ཤར་བའོ། །རྒྱལ་པོ་ཨིནྡྲ་བྷཱུ་ཏིས།རྨོངས་པའི་བསྒོམ་པ་གང་ཡིན་པ།། རྨོངས་པས་རྨོངས་པ་ཐོབ་པར་འགྱུར། །ཞེས་གསུངས། འཕགས་པ་ཀླུ་སྒྲུབ་ཀྱིས། སྟོང་པ་ཉིད་ལ་ལྟ་ཉེས་ན། །ཤེས་རབ་ཆུང་རྣམས་འཕུང་བར་འགྱུར། །ཞེས་གསུངས་སོ། ། ངན་འགྲོར་ལྟུང་བའི་རྒྱུ་ཆེན་ཏེ། །ལེགས་འདོད་རྣམས་ཀྱིས་སྤངས་ན་ལེགས། །སེམས་རྒྱུ་མི་གསལ་ཞི་གནས་དང༌། སེམས་ཀྱི་རྒྱུ་བ་མི་གསལ་བར་ལྷག་མཐོང་ཤས་ཆུང་བའི་སྟོབས་ཀྱིས་ངང་གིས་དམིགས་པ་ལ་གནས་པའོ། ། གཟུགས་སྣང་བཀག་པའི་ལྷག་མཐོང་གཉིས། འདིའི་དོན་མངོན་པ་ལ་སོགས་པར་གསལ། མ་དཔྱད་པར་ཆོས་ཐམས་ཅད་ནམ་མཁའ་དང༌། སེམས་ཅི་ཡང་མེད་པ་དང༌། ཡོད་མིན་མེད་མིན་ངོ་འཕྲོད་ནས་ཉམས་ཤར་བའོ།། གཟུགས་མེད་སྐྱེ་བའི་རྒྱུ་ཆེན་ཏེ། གཟུགས་མེད་དུ་སྐྱེ་བའི་མི་གཡོ་བའི་ལས་སོག་པའོ།། ཐར་འདོད་རྣམས་ཀྱིས་སྤངས་ན་ལེགས། །དྲན་ཚོར་མེད་པའི་ཞི་གནས་དང་ ༑ ཏིང་ངེ་འཛིན་སྒོམ་པའི་ཚེ་ཅི་ཡང་མི་དྲན་པར་ཡུན་རིང་དུ་གནས་པའོ། ། ཚོགས་དྲུག་བཀག་པའི་ལྷག་མཐོང་གཉིས། མིག་ལ་སོགས་པའི་རྣམ་ཤེས་ཚོགས་དྲུག་རྒྱུ་བ་མི་གསལ་བའོ། ། ཉན་ཐོས་འགོག་པ་ཆ་མཐུན་ཏེ།

འགོག་པའི་སྙོམས་འཇུག་དང་འབྲེལ་བའི་ཉམས་སྐྱེས་པའོ།། མཆོག་འདོད་རྣམས་ཀྱིས་སྤངས་ན་ལེགས། །ཤིན་སྦྱངས་བདེ་ལྡན་ཞི་གནས་དང༌། མདོ་སྡེ་རྒྱན་ལས། དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས།།ཡིད་ལ་བྱེད་དང་བཅས་ཞེས་བྱ།།ཞེས་གསུངས་སོ།། སྤྲོས་ཀུན་ཉེར་ཞིའི་ལྷག་མཐོང་གཉིས། ཨཱརྱ་དེ་བའི་ཞལ་སྔ་ནས།ཡོད་མིན་མེད་མིན་ཡོད་མེད་མིན།།གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་གྲོལ་དོན་གྱི་མཆོག །དེ་ནི་དབུ་མ་པ་ཡིས་རིག །ཅེས་གསུངས་སོ། ། ཕར་ཕྱིན་ཐེག་པའི་ལམ་ཆེན་ཏེ། །རྒྱལ་སྲས་རྣམས་ཀྱིས་བསྒྲུ བས་ན་ལེགས། །མཚན་རྟོག་ཉེར་ཞིའི་ཞི་གནས་དང༌། སངས་རྒྱས་ཡེ་ཤེས་ཞབས་ཀྱིས། ཐ་མལ་ཀུན་རྟོག་རྒྱུ་ནི་མ་གཏོགས་པ། །སྲིད་པའི་འཆིང་བ་གཞན་ནི་ཡོད་མིན་ཏེ། ། དེ་དང་རྣམ་པ་འགལ་བར་གྱུར་པའི་སེམས། །གང་ཡིན་དེར་ནི་ཀུན་རྟོག་སྣང་མི་འགྱུར། །ཞེས་གསུངས༑ ༑ བདེ་སྟོང་ཟུང་འཇུག་ལྷག་མཐོང་གཉིས། སྤྱན་རས་གཟིགས་པད་དཀར་གྱིས༑ ཕྲ་རབ་རྡུལ་གྱི་ཆོས་ཉིད་འདས།།པྲ་ཕབ་པ་ཡི་རྣམ་པ་ཅན། །རྣམ་པ་ཀུན་གྱི་མཆོག་ལྡན་པ།། 

ཕྱག་རྒྱ་ཆེན་པོ་མི་འགྱུར་བདེ། །ཞེས་གསུངས་སོ། ། གསང་སྔགས་ཕྱག་ཆེན་ལམ་མཆོག་སྟེ ༑ ༑ ཚེ་འདིར་གྲོལ་འདོད་བསྒྲུབས་ན་ལེགས། ། ཚིགས་སུ་བཅད་པ་ལྔ་པོ་འདིའི་དོན་ཁོང་དུ་ཆུད་ན་ཕྱག་རྒྱ་ཆེན་པོ་དག་པ་དང་མ་དག་པ་ཤེས་པར་འགྱུར་བས་འདི་ལ་དཔྱོད་མཛོད་གསུང་གིན་འདུག རྣལ་འབྱོར་པ་ཕྲུ་མ་པ་ལ་གདམས་པའི་ཚིགས་སུ་བཅད་པ་ལྔ་པ་བི་ཇིས་མདོ་སྨད་གླིང་ཁར་བྲིས་པའོ། །མཆན་བུ་འདི་ཡང་ཆོས་རྗེ་པའི་གསུང་ཇི་ལྟ་བ་བཞིན་དུ་བི་ཇིས་བྲིས་པའོ། །ཞེས་གསུངས་སོ། ། དྲིས་ལན་གྱི་རིམ་པ་གསུམ་པོ་འདི་སྔོན་ཆད་དར་བ་མ་བྱུང་ཡང༌། མདོ་ཁམས་ནས་རྡོ་རྗེ་འཆང་ཀུན་དགའ་དབང་ཕྱུག་གི་ཕྱག་ཏུ་བྱུང་བ་ལས་བྲིས་པ་ཡིན་ནོ།། །། ཡང་མདོ་སྲང་དུ་ཕེབས་པའི་ཚེ། མི་གཅིག་གིས་དར་ནག་པོ་གཅིག་ལ་གསེར་གྱི་ཐེག་ལེ་མང་དུ་བྱས་པ་གཅིག་ཕྱག་རྟེན་ལ་བྱུང༌། དེ་ལྷ་རྗེ་བི་ཇི་ལ་གནང་ནས་ཁྱོད་རང་ཚགས་གྱིས་གསུངས། ནམ་མཁའ་དྭངས་པ་ལ་སྐར་མ་བཀྲ་བ་ལྟ་བུའི་བསྟན་པ་ཞིག་འོ་ཅག་ལ་འོང་བ་ཡིན་གསུང༌། ས་སྐྱ་པས་རིང་བསྲེལ་བཀག་ཟེར་བ་ཡོད་པ་ལ། དེ་ཡང༌། རིང་བསྲེལ་ཕལ་ཆེར་གདོན་ལས་བྱུང༌། །དཀར་པོའི་ཕྱོགས་ཀྱིས་བྱས་པའང་སྲིད། ། འབྱུང་བཞི་དག་གིས་བསྐྱེད་པའང་ཡོད། །འཕགས་པ་གསུམ་གྱི་རིང་བསྲེལ་ནི། །ཡོན་ཏན་སྟོབས་ཀྱིས་འབྱུང་བ་སྟེ། །འབྱུང་ཁུངས་ལས་བྱུང་རིན་ཆེན་ཡིན། །དེ་ལ་གྲངས་ནི་རྩི་རུ་མེད། །མི་འགྲིབ་འཕེལ་བའི་རིག་བསྲེལ་ཡིན། །ཞེས་བྱ་བ་ཡིན་པས། ང་ལ་རྟེན་བྱོན་ན་གྲངས་རྩི་རུ་མེད་པ་ཞིག་བྱོན་པ་ཡིན་ཏེ། ཁྱོད་རང་ཚགས་གྱིས་ལ་དར་འདིས་དེའི་ན་བཟར་གྱིས་གསུངས། ངས་ཀུ་རེ་བྱས་པ་ཡིན་མི་ལ་མ་ཟློ་སྡིག་པ་སོག་པའི་རྒྱུ་ཡིན་ཞེས་གྱུར་གསུངས་སོ། །དགེའོ།། །། ༄༅། །མཁས་པ་རྣམས་འཇུག་པའི་སྒོ་ཞེས་བྱ་བའི་བསྟན་བཅོས་ཀྱི་རྩ་བ་བཞུགས་སོ། ། ༄༅། །རྒྱ་གར་སྐད་དུ། བིཏ་ག་ཏཱ་ཨ་བ་ཏ་ར་དྭཱ་ར། བོད་སྐད་དུ། མཁས་པ་འཇུག་པའི་སྒོ། བླ་མ་དང་འཇམ་པའི་དཔལ་ལ་གུས་པས་ཕྱག་འཚལ་ལོ།

།དོན་བཟང་ཆོས་སྤོབས་ངེས་ཚིག་དྲི་མ་མེད། །རང་གཞན་དོན་བརྙེས་སྤངས་དང་ངེས་པར་འབྱུང༌། །སྟོན་པའི་ཆོས་སྨྲ་སེང་གེའི་སྒྲ་སྒྲོགས་པའི ༑ ༑ འཇམ་མགོན་བླ་མའི་ཞབས་ལ་མགོས་ཕྱག་འཚལ། །འགའ་ཞིག་སྒྲ་དང་རྣམ་པ་དབྱེ་བ་དང༌། ཁམས་དང་བྱེད་ཚིག་དཔེ་དང་ཚིག་གི་རྒྱན། ། དབྱེ་བསྡུ་གྲངས་དང་ངེས་པ་གོ་རིམ་ལ། །འདི་ལ་ ( ན ) ཕལ་ཆེར་རྨོངས་པར་མཐོང་ནས་འདི། །མང་དུ་ཐོས་ཤིང་མཐོང་ནས་གོམས་པ་དང༌། །མན་ངག་དབང་གིས་དཔལ་ལྡན་ཀུན་དགའ་ཡི། །རྒྱལ་མཚན་འདི་ན་འགའ་ཙམ་འཆད་པ་ལ། །མཁས་པ་རྣམས་ཀྱིས་དགའ་བ་བསྐྱེད་དེ་ཉོན། །མཁས་གང་ཤེས་བྱའི་དེ་ཁོ་ན། །ཇི་བཞིན་རྟོགས་པ་ཡིན་པར་འདོད། །བྱེ་བྲག་སྦྱངས་པའི་དོན་ཤེས་པ། །དེ་ཡང་དེ་ལ་མཁས་པ་ཡིན། །དེ་ཡུལ་བརྡ་སྤྲོད་རྟོག་གེ་དང༌། །གསོ་བ་ཕྱི་ནང་རིག་ཅེས་གསུངས། །གཞན་ལས་གཞན་དག་རྣམ་བཤད་པ། །འདི་ཡི་ནང་དུ་འདུས་ཤེས་བྱ། །བསྟན་བཅོས་བྱེད་པའི་དམ་པ་ཡིས། །སྟོན་པ་ལ་ནི་མཆོད་བརྗོད་བྱ། །བསྟན་པ་སྤེལ་ཕྱིར་དག་པའི་ཚིག །འདི་ལ་འཐད་པ་བཟང་པོ་མཐོང༌། །མཆོད་བསྟོད་འདུད་པའི་བདག་ཉིད་ཅན། །ཤིས་པར་བརྗོད་སོགས་མི་འགལ་ཏེ། །ཐམས་ཅད་དུ་ཡང་སྟོན་པ་ཡི། །ཆེ་བ་འབའ་ཞིག་སྟོན་ཕྱིར་རོ། །དམ་བཅའ་བ་དང་བསྐུལ་ཚིག་སོགས། །འཆད་ཕྱིར་སྤྲོ་བ་སྟོན་པ་སྟེ། །མཆོག་རྟོགས་འགྲུབ་པའི་རྒྱུར་འགྱུར་བས། ཁས་ལེན་པ་ལ་འགལ་བ་མེད། །ནུས་པ་མེད་ཀྱང་འབད་བཞིན་དུ། །བསྟན་བཅོས་ལ་ཡང་འཇུག་པའི་ཚིག །བསྟན་བཅོས་དང་ནི་སྟོན་བྱེད་པ། །གཉིས་ཀ་དམ་པར་བསྟན་ཕྱིར་ཡིན། །བཤད་སླ་བ་དང་གཟུང་བདེ་ཞིང༌། །བསྟན་བཅོས་ལ་ཡང་རྩོད་བྲལ་ཕྱིར། །མཁས་པ་ལ་ལ་བསྟན་བཅོས་ལུས། །བསྡུས་ཏེ་ཐོག་མར་དགོད་པར་མཛད། ། བསྟན་བཅོས་དམ་པར་བསྟན་པའི་ཕྱིར། །སྟོན་པས་ཐོག་མར་དགོས་པ་བསྟན ༑ ༑ ཡོངས་སུ་རྟོག་པས་དེ་མཐོང་ན། །དཔྱོད་པ་ལ་ཡང་ཅིས་མི་ འཇུག ༑ དངོས་སུ་བརྗོད་འདོད་མི་སྟོན་ཅིང༌། །བརྗོད་པ་ཀུན་གྱི་གཞིར་གྱུར་པ། །ཡི་གེ་ཞེས་བཤད་དབྱངས་གསལ་བྱེད།

།དེ་ཡི་དབྱེ་བསྡུ་འདིར་མ་བཤད། །ཡི་གེ་འདུས་པའི་བདག་ཉིད་ཅན། །དོན་གྱི་ངོ་བོ་བརྡ་སྤྲོད་པ།། མིང་ཡིན་དེ་ཡི་ཁྱད་པར་དག །སྟོན་པས་ཚིག་ཅེས་རབ་ཏུ་བཤད། ། དེ་དག་ཕན་ཚུན་སྦྱར་བ་ལས། །བརྗོད་འདོད་གསལ་བར་སྟོན་ཏེ་ངག །དེ་བསགས་པ་ལས་རབ་བྱེད་སོགས། །ཆོས་ཀྱི་ཕུང་པོའི་བར་དུའང་འགྲུབ ༑ ༑ མིང་ཚིག་དེ་དག་རྒན་པོ་ཡིས། །ཐོག་མར་སྦྱར་བ་བརྡ་ཡིན་ལ།། ཕྱི་ནས་དཔྱོད་པ་ཐ་སྙད་ཡིན། །དེ་ཡི་དང་པོ་འདོད་རྒྱལ་སྒྲ། །དེ་ལ་བརྟེན་ནས་ཕྱི་ནས་དོན། །གཞན་ལ་སྒྲོ་འདོགས་རྗེས་སྒྲུབ་སྒྲ། །བརྡ་སྤྲོད་བྱེད་པ་འདོད་རྒྱལ་སྒྲ། །དོན་ཆེན་སྒྲུབ་པ་མ་གཏོགས་པ། །སླན་ཆད་མི་སྦྱར་དོན་དེ་ལ། །བརྡ་འཇུག་ན་ཡང་མི་རྟོགས་ཕྱིར། །བརྡ་ཡི་ཁྱད་པར་གཞན་དག་ཏུ ༑ ༑ མ་གྲགས་གཞན་དུ་གྲགས་པ་ལ། །དེ་ལྟར་མི་བསམ་གཞན་དག་ཏུ།། གྲགས་པ་གྲགས་པ་ཉིད་དུ་གསལ། །རྫོགས་སངས་རྒྱས་ཀྱིས་གདུལ་བྱའི་ངོར ༑ ༑ འཇིག་རྟེན་བསྟན་བཅོས་ལ་མེད་པའི། །བརྡ་ནི་སྐྱེ་བོའི་སྤྱོད་ཡུལ་མིན ༑ ༑ ཀུན་མཁྱེན་དགོངས་པ་བསམ་མི་ཁྱབ། །སྔོན་ཆད་གཞན་དུ་མ་གྲགས་ཀྱང༌། །མཁས་པ་རྣམས་ཀྱིས་ངོ་འཕྲོད་པའི། །བརྡ་ནི་རྗེས་སྒྲུབ་ཉིད་ཡིན་ཏེ། །རྒྱུ་མཚན་དག་ལ་ལྟོས་ཕྱིར་རོ། །རྗེས་སུ་མཚུངས་དང་ལོག་པ་ཡིས། །རྗེས་སུ་སྒྲུབ་པ་རྣམ་པ་གཉིས། །ཕན་ཚུན་འབྲེལ་བ་ལ་སོགས་པ ༑ ༑ རྒྱུ་མཚན་འགའ་ལ་ལྟོས་ནས་དེ། །དེ་ཡང་གྲགས་འཇུག་འགལ་བ་དང་ ༑ ༑ མི་འགལ་འགལ་ཞིང་མི་འགལ་བའི། །སྒྲ་ཡི་འཇུག་ཚུལ་རྣམ་པ་བཞི ༑༑ བརྡ་སྤྲོད་བྱེད་པ་རྣམས་ལ་གྲགས། །སྦྱར་བ་སྔ་མ་སྔོན་འགྲོ་ཅན། ། དེ་ཡི་རྒྱུ་མཚན་མི་འཇུག་ཅིང༌། །བརྗོད་འདོད་ཁོ་ནས་དབང་བསྒྱུར་བ། ། ལོག་པར་སྒྲུབ་པ་ཡིན་པར་འདོད། །དགའ་དང་སྨྲེ་དང་ངོ་མཚར་དང༌། ། སིལ་སྙན་ལ་སོགས་མི་འགལ་སྒྲ། །ཉེ་བར་མཚོན་སྒྲ་གང་སྟོན་པ། །རྗེས་སུ་བྱེད་པའི་སྒྲ་ཞེས་བཤད། །གཟུགས་སྒྲ་དྲི་རོ་རེག་པ་དང༌། །སེམས་ལས་བྱུང་བའི་ཁྱད་པར་འགའ། །ཕྱོགས་གཅིག་ངེས་པར་མི་ནུས་པ།

། སྟོན་ཏེ་ཉེ་བར་སྦྱོར་བའི་སྒྲ། །དེ་སོགས་སྦྱོར་བའི་ངག་ཕལ་ཆེར། །ཉེ་བར་སྟོན་ན་ཟློས་སྒྲ་འཇུག །དོན་ལ་འཇུག་པའི་སྒྲ་ཇི་སྙེད། །དེ་ཀུན་རིགས་དང་མིང་དུ་འདུས། །དེ་མ་ཡིན་ལས་ལོག་པ་ཅན། །རྣམ་པ་ཀུན་ཏུ་སྤྱི་འདྲ་བ ༑ ༑ ཕན་ཚུན་བླང་དོར་མཚུངས་གྲུབ་པ། །དེ་སྟོན་བྱེད་པ་རིགས་ཀྱི་སྒྲ། ། དོན་ལ་དམིགས་ནས་མཚོན་བྱ་སྟེ། །དེ་ཡི་དོན་ལྡོག་མཚན་ཉིད་ཡིན། །རྒྱུ་མཚན་མེད་པའམ་ཡོད་ཀྱང་རུང༌། །ལོག་པའི་རྒྱུ་མཚན་ཡིན་ཡང་བླ། ། མཚན་ཉིད་དོན་ལ་མ་ལྟོས་པའི། །བཏགས་པ་ཐམས་ཅད་མིང་གི་སྒྲ། ། དམ་པའི་དོན་དུ་དགག་སྒྲུབ་མེད། །ཐ་སྙད་པ་ལ་རང་སྤྱི་གཉིས། །རང་མཚན་འཛིན་པ་སྣང་བ་ལ། །སྤྱི་འཛིན་པ་ནི་གཞན་སེལ་ཡིན། །གཞན་སེལ་ལ་ནི་དགག་སྒྲུབ་གཉིས། །སྒྲུབ་པ་ཡོད་དང་ཡིན་པ་སྟེ། །དགག་པ་མེད་དང་མ་ཡིན་དགག །འགའ་ཞིག་འགོག་པ་སྒྲུབ་པའི་ཚིག །ལ་ལ་སྒྲུབ་པ་དགག་སྒྲ་ཅན། ཁ་ཅིག་དོན་བཞིན་འཇུག་པས་ན། །ཕལ་ཆེར་གནས་སྐབས་གཙོ་བོ་ཡིན། །མིང་སྒྲུབ་པ་ལ་སུ་བནྟ། །དེ་ལ་རྣམ་དབྱེ་ཉི་ཤུ་བཞི། །ངོ་བོ་བྱ་བྱེད་དགོས་པ་དང༌། །འབྱུང་ཁུངས་འབྲེལ་གནས་བོད་པའི་ཚིག །གཅིག་གཉིས་མང་པོས་རྣམ་དབྱེ་བས། །རྣམ་པར་དབྱེ་བ་ཉི་ཤུ་བཞི ༑ ༑ དབྱངས་ཡིག་སོ་སོའི་མཐའ་ཅན་ལ། །རྟགས་གསུམ་སོ་སོའི་རབ་དབྱེ་བས། །རྣམ་དབྱེ་ཐ་དད་རབ་སྦྱར་ནས། །དོན་གཅིག་རྣམ་པར་སྒྲུབ་བོ་ཞེས ༑༑ ལེགས་པར་སྦྱར་བའི་རྗེས་འགྲོ་བའི། །བརྡ་སྤྲོད་པ་དག་དེ་སྐད་སྨྲ།། འདིར་ནི་མི་ནུས་མི་དགོས་ལ། །རྣམ་པར་དབྱེ་ལ་རང་གནས་མིན། །སྦྱོར་བ་དག་ཀྱང་ཐ་དད་པས། །དོན་དེའི་སྤྲོས་པ་རེ་ཞིག་བཞག །འདི་ནི་གྲོང་ཁྱེར་བ་ཡི་སྒྲ། །རྣམ་པ་ཀུན་ཏུ་རིང་ཐུང་མེད། །རྟགས་ཀྱང་ཀུན་ཏུ་འཆོལ་བ་དང༌། །ངེས་པ་དག་ཀྱང་མ་མཛད་མོད། །དེ་ལྟ་ན་ཡང་བརྗོད་འདོད་དང་ ༑༑ ཤུགས་ཀྱིས་རྣམ་པར་དབྱེ་བའི་ཚིག །དོན་གཅིག་ན་ཡང་སྒྲ་འགྱུར་བ ༑༑ མཐར་གནས་ཡི་གེའི་སྟོབས་ལས་འབྱུང༌། །འདི་འདྲའི་སྒྲ་སྦྱོར་མཁས་རྣམས་ལ།

།སྔོན་ཆད་གྲགས་པ་ཁོ་ནར་ཟད། །འགའ་ཞིག་འཁྲུལ་པར་དོགས་པའི་ཕྱིར། །འབད་པ་ཡིས་ཀྱང་གཞན་དུ་བསྒྱུར། །ལ་ལ་གྲགས་པའི་བྱེ་བྲག་གིས། །རྣམ་པར་དབྱེ་བ་བསྣོལ་མ་མཛད། །དེ་ལྟ་ན་ཡང་དེ་དག་ཉིད། །གཞན་དུ་སྦྱར་ཡང་མི་འགལ་ཕྱིར། །ངོ་བོ་ཉིད་ཀྱིས་འབྲེལ་མེད་པ། །དེས་ན་བརྗོད་འདོད་ཁོ་ནར་གྲུབ། །བརྗོད་འདོད་སྟོབས་ཀྱིས་གྲངས་གསུམ་དང༌། །རྟགས་གསུམ་ལ་ཡང་འཆོལ་བ་མཐོང༌། །དེ་འཕེན་བྱེད་པ་ཚིག་གི་རྐྱེན། །དངོས་སམ་མི་མངོན་པས་ཀྱང་འགྲུབ། །རིང་ཐུང་དྲག་ཞན་ལ་སོགས་སྒྲ། །དོན་ལ་འཇུག་པ་ཡོད་མོད་ཀྱི། །སྐབས་ཀྱིས་རྟོགས་པར་དགོངས་ནས་དེ། །དངོས་སུ་བཀོད་པ་བཏང་སྙོམས་མཛད། ཁམས་སྒྲུབ་པ་ནི་ཏི་ངན་སྟེ། །དེ་ལ་སྐྱེས་བུ་རྣམ་པ་གསུམ། །མདོར་ན་རྣམ་དབྱེས་མིང་སྒྲུབ་ཅིང༌། །བྱེད་པའི་ཚིག་གིས་ཁམས་བསྒྲུབས་ནས། །བརྗོད་བྱ་སྟོན་པའང་ངག་ཅེས་བཤད། །འདི་དག་བརྡ་སྤྲོད་བྱེད་པའི་གཞི། །རང་བཞིན་ཡོན་ཏན་ལས་རྣམས་ལ། །ངོ་བོ་བསྟོད་སྨད་བརྗོད་པའི་ཚུལ། །དྲང་པོ་ཟུར་མིག་ཚིག་དང་དོན། །དངོས་ཤུགས་དཔེ་ཡི་སྒོ་ནས་དེ། །སྒྲོ་བཏགས་ནས་ནི་ཚིག་གི་རྒྱན། །ཉམས་དགུའི་རོ་དང་སྦྱར་ཏེ་སྤེལ། །སྒེག་ཅིང་དཔའ་བ་མི་སྡུག་པ། །དགོད་ཅིང་དྲག་ཤུལ་འཇིགས་སུ་རུང༌། །སྙིང་རྗེ་ངམ་དང་ཞི་བ་དགུ །འཆི་མེད་མཛོད་ལས་བརྒྱད་དུ་བསྡུས། །སྒེག་པ་ལུས་ངག་ཆ་ལུགས་དང༌། །ཡུལ་སོགས་མཛེས་པའི་ཁྱད་པར་ཡིན། ། དཔའ་བ་འཇིགས་མེད་བརྟུལ་ཞུགས་ཡིན། །དབྱེ་ན་སྦྱིན་དང་ཚུལ་ཁྲིམས་སོགས ༑ ༑ དམ་པའི་ཆོས་ཡིན་གཡུལ་ངོར་དགྲ། །འཇོམས་པ་ལ་སོགས་འཇིག་རྟེན་པའི། །དཔའ་བ་ཡིན་པར་ཤེས་པར་བྱ། །མི་སྡུག་པ་ནི་མཛེས་པ་འགོག །དེ་ཡང་ལུས་ངག་ཆ་ལུགས་དང༌། །ཡུལ་སོགས་སྒོ་ནས་རྣམ་པར་དབྱེ། །དགོད་པ་བཞད་གད་འབྱིན་པའི་ཚིག །ལུས་ངག་ཆ་ལུགས་རྣམ་འགྱུར་དང༌། །སྤྱོད་ཚུལ་ཡོན་ཏན་སྐྱོན་རྣམས་ཀྱི། །སྒོ་ནས་གཞན་ལ་འཕྱ་བ་ཡིན། །དྲག་ཤུལ་རྩུབ་པར་སྤྱོད་པ་སྟེ། །སྒྲིབ་པ་རྣམ་གཉིས་བག་ཆགས་དང༌།

།བཅས་པ་འབད་པས་འཇོམས་པ་སོགས། །ཆོས་ཡིན་ཕ་རོལ་གནོན་པ་དང༌། །ལུས་ངག་ཡིད་ཀྱི་རྩུབ་པའི་ཆོས། །འཇིག་རྟེན་པ་ཡི་དྲག་ཤུལ་ཡིན། །འཇིགས་རུང་བག་འཁུམས་བྱེད་པའི་ཚུལ། །ལུས་ངག་རྣམ་འགྱུར་མི་བཟད་པ། །སྦྱིན་སོགས་སྤྱད་པར་དཀའ་བ་ཆོས། །དེ་ལས་གཞན་པ་འཇིག་རྟེན་པ། །སྙིང་རྗེ་བརྩི་བ་བསྐྱེད་པའི་སེམས། །དམན་པ་མཐོང་དང་རྒྱལ་སྲས་ཀྱི། །ཐུགས་རྗེའི་སྤྱོད་པ་ངོ་མཚར་ཅན། །ཐོས་པས་སྙིང་རྗེ་ཁྱད་པར་སྐྱེ། །ངམ་པ་གཞན་ལས་འཕགས་པའི་སེམས། །འཇིག་རྟེན་པ་ཡི་འབྱོར་པ་དང༌། །མཁས་པའི་ཡོན་ཏན་ཕུན་ཚོགས་པས། །ཕ་རོལ་ཟིལ་གྱིས་གནོན་པའོ། །ཞི་བ་ང་རྒྱལ་བཅོམ་པའི་ཆོས། །ངམ་པ་བཟློག་པ་ཉིད་ལ་འདོད། །སྒེག་པའི་རྒྱན་ལ་མི་སྡུག་དང༌། །དྲག་ཤུལ་ངམ་པའི་རྒྱན་མི་སྦྱར། །དཔའ་བའི་རྒྱན་ལ་དགོད་པ་དང༌། །སྙིང་རྗེ་ཞི་བའི་རྒྱན་རྣམས་སྤང༌། །མི་སྡུག་པ་ལ་སྒེག་པ་དང༌། །སྙིང་རྗེ་ཞི་བའི་རྒྱན་མི་སྦྱར ༑ ༑ དགོད་པའི་རྒྱན་ལ་དྲག་ཤུལ་དང༌། །འཇིགས་རུང་སྙིང་རྗེ་ཞི་བ་སྤང་ ༑ ༑ དྲག་ཤུལ་འཇིགས་རུང་རྣམ་གཉིས་ལའང༌། །དེ་བཞིན་སྙིང་རྗེ་ཞི་བ་སྤང༌། །སྙིང་རྗེ་ཞི་བ་རྣམ་གཉིས་ལ། །སྒེག་དང་དཔའ་དགོད་དྲག་ཤུལ་དང་ ༑༑ འཇིགས་རུང་ངམ་པ་དྲུག་པོ་སྤང༌། །ངམ་པའི་རྒྱན་ལ་སྙིང་རྗེ་དང༌།། ཞི་བ་གཉིས་ནི་རྣམ་པར་སྤང༌། །སྒེག་པའི་རྒྱན་ལ་སྙིང་རྗེ་དང༌། །ངམ་དང་ཞི་བ་འཇུག་པ་སྲིད། །དཔའ་བའི་རྒྱན་ལ་དྲག་ཤུལ་དང༌། །འཇིགས་རུང་ངམ་པའི་རྒྱན་མི་འགལ། །མི་སྡུག་པ་ལ་དྲག་ཤུལ་དང༌། །འཇིགས་རུང་སྐབས་འགར་འགལ་བ་མེད། །སྙིང་རྗེ་ཞི་བའི་རྒྱན་ཕན་ཚུན། །སྐབས་ཀྱིས་འགལ་བ་མེད་པའང་སྲིད། །དགོད་པའི་རྒྱན་ལ་སྒེག་ཅིང་དཔའ། ། མི་སྡུག་ངམ་པའི་རྒྱན་སྦྱོར་སྲིད། །དྲག་ཤུལ་འཇིགས་རུང་རྣམ་གཉིས་ལ།། དཔའ་དང་མི་སྡུག་ངམ་པ་འཇུག །ངམ་པའི་རྒྱན་ལ་སྒེག་ཅིང་དཔའ། ། དགོད་ཅིང་དྲག་ཤུལ་འཇིགས་རུང་འཇུག །སྒེག་དགོད་ངམ་པ་རྣམ་གསུམ་ལ ༑ ༑ བསྒྱིངས་དང་འཕྱར་དང་ཟིལ་གནོན་དང༌།

།དཔེ་རྒྱན་སྒྲོ་བཏགས་སྣ་ཚོགས་པ། །རོལ་ཅིང་སྒེག་པའི་ཚིག་རྒྱན་འཇུག །དཔའ་དྲག་འཇིགས་རུང་རྣམ་གསུམ་ལ། ཁམས་གསུམ་ཟ་བའི་ངང་ཚུལ་ཅན། །ངོ་བོ་ཉིད་ཀྱིས་འཇིགས་རུང་བ། །སྤུ་ཟིང་ཞེས་ནི་བྱེད་པའི་ཆོས། །རྩུབ་པའི་ཚིག་རྒྱན་སྦྱར་བར་བྱ། །མི་སྡུག་པ་ནི་ལུས་ངག་ཡིད། །ལྷན་ཅིག་སྐྱེས་དང་སྦྱར་བ་ཡི ༑ ༑ སྐྱོན་དང་འབྲེལ་བའི་ངང་ཚུལ་ཅན། །ཡིད་འབྱུང་བྱེད་པའི་ཚུལ་ཡིན་ནོ ༑ ༑ དགོད་པའི་རྒྱན་ལ་རང་བཞིན་དང༌། །བསྒྲུབས་པ་ལས་བྱུང་རྣམ་པ་གཉིས ༑ ༑ རང་བཞིན་ཕལ་ཆེར་བླུན་པོ་ལ། །བསྒྲུབས་པ་མཁས་པ་རྣམས་ལ་ཡོད། །སྙིང་རྗེ་ཞི་བ་རྣམ་གཉིས་ལ། །སྒེག་ཅིང་དཔའ་བ་ལ་སོགས་པའི ༑ ༑ ཚིག་རྒྱན་སྦྱར་ན་གཉིས་པོ་འཇིག །དེ་ཕྱིར་བཅོས་མའི་དཔེ་རྒྱན་སྤང་ ༑ ༑ སྒེག་སོགས་རྣམས་ལ་ཞི་བའི་དཔེ། །མི་འཇུག་ཞི་ལ་སྒེག་སོགས་བཞིན ༑ ༑ དེ་བཞིན་ཕན་ཚུན་འགལ་བའི་དཔེ། །ཀུན་ལ་རང་གིས་བརྟགས་ཏེ་སྦྱར། །དཔེ་ཡི་རྒྱན་རྣམས་ཕལ་ཆེར་ནི། །རང་གི་ཆོས་དང་མཐུན་པར་སྦྱར ༑ ༑ དཔེ་དོན་འབྲེལ་བར་མ་གྱུར་ན། །སྙན་ངག་མཁན་གྱིས་སྨད་པ་སྲིད ༑ ༑ གྲགས་པའི་དཔེ་ལ་དཀར་བ་དང༌། །མཐོ་དང་འོད་དང་བ་དན་སོགས ༑ ༑ སྦྱར་ཞེས་དབྱངས་ཅན་མགུལ་རྒྱན་སྨྲ། །དཔའ་ལ་སེང་གེ་སྟག་ལ་སོགས། །ཞུམ་པ་ཝ་སྐྱེས་ཅེ་སྤྱང་སོགས། །མཁས་པ་འཇམ་དབྱངས་སྟོབས་སྲེད་མེད། །བླུན་ལ་བ་ལང་ཞེ་སྡང་སྦྲུལ། །གསལ་བ་སྐྱེ་རྒུའི་སྒྲོན་མེ་སོགས། །རྒྱས་པར་སྦྱར་ཞེས་མཁས་རྣམས་སྨྲ། །ཚིག་ཀྱང་ཚོགས་པར་དབྱུང་བྱ་བ། །ལེགས་པར་སྦྱར་དགོས་སྨད་པའི་ཚིག །སྙན་ངག་མཁན་གྱིས་སྤང་བར་བྱ། །དཔེར་ན་མཆོག་ལུས་ཉེར་གནས་དང༌། །བསྐུལ་དང་ཡང་ཞིང་གཡོ་སོགས་བཞིན། །བསྟན་བཅོས་བྱེད་པས་ཚིགས་བཅད་དང༌།། རྐྱང་པ་དང་ནི་སྤེལ་བ་གསུམ། །ཚིགས་བཅད་ལུང་ལ་གྲགས་པ་དང༌། ། སྡེབ་སྦྱོར་མཁན་ལ་གྲགས་པ་གཉིས། །ལུང་ལ་རྐང་པ་གཉིས་པ་ནས། ། བརྩམས་ཏེ་དྲུག་གི་བར་དུ་བཤད། །སྡེབ་སྦྱོར་ཚིགས་བཅད་རྐང་བཞི་པ།། འཇུག་དང་རིགས་ཀྱིས་དབྱེ་བས་གཉིས།

།སྙན་ངག་ལ་ནི་ལུས་དང་རྒྱན།། རྣམ་པ་གཉིས་སུ་བསྡུས་ཏེ་བཤད། །ཚིགས་བཅད་གཅིག་གིས་བརྗོད་བྱའི་དོན ༑༑ རྫོགས་པ་གྲོལ་བ་ཡིན་པར་འདོད། །ཚིགས་བཅད་ཕན་ཚུན་འདུས་པ་ལས། །བརྗོད་བྱ་རྟོགས་པ་རིགས་འབྲེལ་ཡིན། །གནས་སྐབས་གཅིག་ལ་ཡུལ་ཐ་དད། །བྱ་བ་ཐ་དད་སྟོན་པ་མཛོད། །ཡུལ་གཅིག་བྱ་བ་དུ་མ་ཡིས ༑ ༑ བསྔགས་པ་ཚོགས་པ་ཡིན་པར་བཤད། །ཚིག་དོན་ཕུན་སུམ་ཚོགས་གྱུར་ཅིང༌། །སྐྱོན་མེད་མཁས་པ་མགུ་བྱེད་ན། །ཡོན་ཏན་འགའ་ཞིག་མ་ཚང་ཡང༌། །སྙན་ངག་སྐྱོན་ཅན་མིན་པར་བཤད། །གཙོ་བོའི་ཡོན་ཏན་སྔར་བརྗོད་ནས། །དེ་ཡིས་དགྲ་ཟླ་ཟིལ་གནོན་པ། །ཕྱི་ནས་འཆད་པའི་ཚུལ་འདི་ནི། །སྙན་ངག་མཁན་རྣམས་ཀུན་ལ་གྲགས། །རིགས་རྒྱུད་ཤེས་རབ་ཐོས་སོགས་ཀྱིས། །དགྲ་ཡི་ཡོན་ཏན་སྔར་བརྗོད་ནས། །ཕྱི་ནས་དེ་ཉིད་ཟིལ་གནོན་པའི། །སྐྱོན་ཡོན་བརྗོད་ལ་འགའ་ཞིག་དགའ། །དེ་ལྟའི་ཚིགས་བཅད་སྦྱོར་བ་ལ། །བཻ་དྷརྦྷ་དང་གཽ་ཌ་བའི། །ཚིག་གི་སྦྱོར་ཚུལ་རྣམ་པ་གཉིས། །འཕགས་པའི་ཡུལ་གྱི་མཁས་ལ་གྲགས། །དང་པོ་འཇམ་ཞིང་ཅུང་ཟད་ཞི། །གཉིས་པ་གསང་མཐོ་ཅུང་ཟད་རྩུབ། །བཻ་དྷརྦྷ་ལ་ཡོན་ཏན་བཅུ།

།ཡོན་ཏན་འདི་བཅུ་ཕལ་ཆེ་བ། །བཟློག་པ་གཽ་ཌ་བ་ཞེས་ བཤད ༑ ༑ ཤིན་ཏུ་གྲགས་པ་མ་ཡིན་པའི། །ཚིག་སྦྱོར་ལེགས་ཞེས་གཽ་ཌ་འདོད ༑༑ ཆིངས་དང་ཡི་གེ་མཚུངས་པ་ཡི། །ཚིག་སྦྱོར་རྗེས་སུ་མཚུངས་ཞེས་བྱ ༑༑ ཡི་གེ་འཁོར་མོ་མཚུངས་པ་ལ། །སྔ་མའི་འདུ་བྱེད་ཉམས་མྱོང་བ། །མི་རིང་བར་གནས་ཚིག་མི་རྩུབ། །དེ་ནི་ཤིན་ཏུ་གཞོན་ཞེས་བྱ། །ཆིངས་ལ་གཅམ་བུའི་སྐྱོན་མཐོང་གི །མཉེན་པའི་སྒོ་ནས་སྐྱོན་མ་ཡིན། །འཇིག་རྟེན་ལུགས་ཀྱི་རྗེས་འབྲངས་ནས། །ཡང་དག་གཏོད་པར་བྱེད་པ་དང༌། །ཅིག་ཅར་དུ་ནི་ཆོས་དུ་མ། །བརྟགས་པའང་ཏིང་ངེ་འཛིན་དུ་བརྗོད། །ཚིག་རྒྱན་སྦྱོར་བ་འདི་རྣམས་ནི། །སྔོན་གྱི་མཁས་པ་རྣམས་ཀྱིས་བསྟན། །མཉམ་གཞག་ཅེས་བྱའི་ཚིགས་བཅད་རྒྱན། །སྙན་ངག་མཁན་རྣམས་ཐམས་ཅད་འདོད ༑༑ འདི་དག་གཅིག་གི་ཁྱད་པར་གྱིས། །དབྱེ་ན་ཤིན་ཏུ་མང་མོད་ཀྱི།། མངར་བའི་ངོ་བོའི་ཁྱད་པར་ལྟར། །དབྱེ་བ་དཀའ་ཕྱིར་འདིར་མ་བཤད། ། ངོ་བོས་དངོས་སུ་བསྔགས་པ་ནི། །རང་བཞིན་བརྗོད་དང་རིགས་ཡིན་ཏེ། ། དེ་སོགས་དེ་ཡི་རྒྱན་བཤད་བྱ། །དེ་ལྟའི་དཔེ་ཡི་རབ་དབྱེ་བ། །སྔོན་གྱི་མཁས་པས་འདི་ལྟར་བཤད། །ཆོས་དང་དངོས་པོ་བཟློག་པ་དང༌། །ཕན་ཚུན་དཔེ་དང་ངེས་པའི་དཔེ། །ངེས་པ་མེད་དང་སྡུད་པའི་དཔེ། །དེ་སོགས་དཔེ་ནི་སྤྲོས་ཏེ་བཤད། །མཚུངས་དང་འདྲ་དང་ཇི་ལྟར་སོགས། །མཉམ་དང་རྗེས་མཚུངས་རྗེས་སུ་འདྲ། །དེ་ཡི་འགྲན་ཟླ་དགྲ་ཟླ་དང༌། །རིགས་མཐུན་རྗེས་སུ་སྒྲུབ་ལ་སོགས། །རང་བཞིན་མཚུངས་དང་གཟུགས་བརྙན་སོགས ༑ ༑ མཚན་ཉིད་གཅིག་དང་མཐུན་ཕྱོགས་དང༌། །དཔེ་དང་དཔེར་བྱ་རྟགས་མཚུངས་དང༌། །གནས་མཚུངས་དང་ནི་མཚུངས་པ་དང༌། །འགྲན་དང་ཟིལ་གྱིས་མནན་པ་དང༌། །སྒྲ་སྒྲོགས་པ་དང་ཡལ་བར་དོར། །གདུང་བར་བྱེད་དང་སྨ་འབེབས་དང༌། །དགོད་དང་ཕྲག་དོག་མི་བཟོད་དང༌། ། དེ་ཡི་སྐལ་བཟང་འཕྲོག་པ་དང༌། །དེ་ཡི་མཛེས་དང་སྦེད་ལ་སོགས། ། མཚུངས་ལས་དེ་ནི་གོང་དུ་བརྒལ། །དེ་ཡི་རྐང་རྗེས་རྐང་པས་འཇོག

།དེ་ཡི་གནས་ལ་བརྒལ་བ་སོགས། །མཚུངས་པ་གསལ་བར་བྱེད་པ་ཡིན། ། རྟག་ཏུ་སངས་རྒྱས་སངས་རྒྱས་སྲས། །རྣམ་པ་ཀུན་ཏུ་མཆོད་བྱེད་ཅིང༌། ། སྐྱེ་བ་ཀུན་ཏུ་སངས་རྒྱས་ཀྱི། །སྙན་ངག་མཁན་དུ་འགྱུར་བར་ཤོག །མཁས་པ་རྣམས་འཇུག་པའི་སྒོ་ལས་རྩོམ་པ་ལ་འཇུག་པའི་ལེའུ་སྟེ་དང་པོའོ ༑༑ ༑༑ ༈ འཆད་བྱེད་བཤད་པར་བྱ་བའི་ཡུལ། །བཤད་པར་བྱ་བ་རྣམ་པ་གསུམ ༑༑ གཙང་མཁས་གཞན་ལ་ཕན་པར་འདོད། །བློ་གསལ་ཤེས་འདོད་བླ་མར་གུས། །ལུང་རིགས་རྗེས་སུ་གདམས་པའོ། །སྒོ་གསུམ་ཀུན་སྤྱོད་རྣམ་དག་པས། །བསྟན་པ་བསྲུང་ཕྱིར་གུས་པས་བསྒྲུབ། །བསྡུས་པའི་དོན་ལ་རྣམ་པ་གཉིས། །ངག་དོན་བསྡུས་ཏེ་བསྟན་པ་དང༌། །གཞུང་དོན་སོ་སོའི་བསྡུས་དོན་ནོ། །དོན་འདུས་ཚིག་གསལ་བརྗོད་པ་བདེ། །ངག་ཉུང་ཚིག་སྙོམས་གཟུང་བ་སླ། །བསྡུས་དོན་ཉིད་ཀྱིས་གཞུང་གོ་བ། །དེ་འདྲ་གང་གིས་ཤེས་དེ་མཁས། །དེ་ཡི་སྐྱེས་བུ་ལ་སོགས་པ། །ཚིག་སྡུད་པ་ཡི་སྦྱོར་བ་ཡིན། །དེ་དག་ཕྱེ་ན་མང་འགྱུར་ལ། །བསྡུས་ན་ཉུང་ཕྱིར་འདིར་མ་བཤད ༑ ༑ གཞུང་ལུགས་གང་དང་གང་འཆད་པ། །བྱེད་པའི་ཚིག་གིས་རབ་སྦྱར་ཏེ། །ཚིག་དོན་ལེགས་པར་སྦྲེལ་ནས་ནི། །འཆད་པ་བརྡ་སྤྲོད་བྱེད་པའི་ལུགས། །ལས་དང་བྱེད་པོ་བྱ་བ་ཡི། །ཚིག་དོན་སྦྲེལ་ལ་ངག་དོན་བླང་ ༑ ༑ ཐོག་མར་སྒྲ་ལ་མཁས་པ་ཡིས། །ཚིག་དོན་རྣམ་པར་ཕྱེ་སྟེ་བསྟན།། དེ་ནས་དོན་ལ་མཁས་པ་ཡིས། །ལྷག་ཆད་འཁྲུལ་པ་མེད་པར་བཤད། ། གཅིག་ལ་དུ་མ་དུ་མ་གཅིག་འགྱུར་ཞིང༌། །དུ་མ་དུ་མ་གཅིག་ལ་གཅིག་གི་ཆ ༑ ༑ རྐྱེན་དང་ཕྲད་ན་གཞན་དང་གཞན་འགྱུར་བ། །ལུགས་འདི་མཁས་པ་རྣམས་ཀྱི་སྤྱོད་ཡུལ་ཡིན། །བར་སྐབས་ཀྱི་ཚིགས་བཅད་དོ། །གང་གང་དེ་དང་དེ་ལ་སོགས། །སྔ་མའི་ཚིག་གིས་ཕྱི་མ་འདྲེན། །སྐབས་སུ་འབྲེལ་བ་མེད་པའི་མིང༌། །སྣང་ན་དེ་ནི་བོད་སྒྲ་ཡིན། །འཆད་པའི་སྐྱོན་རྣམས་སྤངས་ནས་ནི། །ཤིན་ཏུ་བརྩེ་བའི་བསམ་པས་བཤད། །ཉན་པའི་སྐྱོན་རྣམས་སྤངས་ནས་ནི། །ཤེས་པར་འདོད་པས་ལེགས་པར་མཉན།

།ཞུམ་ལ་གཟེངས་བསྟོད་རྒོད་པ་ལ། །འཁོར་བའི་ཉེས་དམིགས་ལེགས་པར་བཤད ༑ ༑ རྨུགས་པ་རྣམས་ནི་ངོ་མཚར་གྱི། །གཏམ་བཤད་ནས་ནི་ཉན་དུ་གཞུག ༑ བློ་ཆེན་རྣམས་ལ་ཟབ་རྒྱ་ཆེ། །བློ་ཆུང་གཟུང་བདེ་གོ་སླ་བ། ། ཕྱི་ནས་ཚིག་དོན་འབྲེལ་ཆགས་ནས། །དོན་ཕྲ་འགལ་འབྲེལ་དཔྱད་ཅིང་བཤད ༑ ༑ དེ་ལས་བཟློག་ན་མཁས་རྨོངས་ཀྱིས། །སློབ་མ་དགའ་བ་སྐྱེད་མི་ནུས ༑ ༑ གཞུང་ལུགས་ཕལ་ཆེར་མི་ཤེས་ན། །འཆད་པ་སྦྱངས་པ་ཆུང་བའི་སྐྱོན ༑ ༑ གཞུང་དོན་གོ་ཡང་ཚིག་འགའ་ཞིག །མ་རྟོགས་དེ་ཡི་རྒྱུ་མཚན་བརྟག ༑ ལེགས་པར་སྦྱར་ལ་མ་གྲགས་པའི། །སྒྲ་ཡི་སྦྱོར་བ་རྟོགས་པར་དཀའ ༑ ༑ དེ་ཕྱིར་འཆི་མེད་མཛོད་ལ་སོགས། །ལེགས་པར་ཤེས་ན་ཐེ་ཚོམ་མེད ༑ ༑ བོད་ཀྱི་སྐད་ལ་མི་ཤེས་པ། །ཕལ་ཆེར་ཐོས་པ་ཆུང་བའི་སྐྱོན། ། འགའ་ཞིག་འགྱུར་གྱི་བྱེ་བྲག་དང༌། །ཡུལ་སྐད་དག་གིས་བསྒྲིབས་པ་ཡོད།། འགའ་ཞིག་རྣམ་གྲངས་ནོར་བ་དང༌། །ལ་ལས་ས་མཚམས་འཆུགས་པ་དང་ ༑ ༑ ལ་ལ་མུན་སྤྲུལ་གྱིས་བསླད་པས། །ལོག་པར་བསྒྱུར་བ་གོ་བ་དཀའ ༑ ༑ ལ་ལ་སྔོན་རབས་ལས་བྱུང་བའི། །གཏམ་རྒྱུད་ལེགས་པར་མི་ཤེས་པས། །མིང་གི་རྒྱུ་མཚན་མ་རྟོགས་ནས། །ལོག་པར་བསྒྱུར་བ་ཅུང་ཟད་མཐོང༌། །འགའ་ཞིག་བོད་ལ་གོ་བདེའི་ཕྱིར། །ལེགས་པར་སྦྱར་ལ་མེད་ན་ཡང༌། །ཅུང་ཟད་ལྷག་པར་བསྒྱུར་བ་ཡོད། །དེ་ལ་མཁས་པས་བཤད་མི་དགོས། །འགའ་ཞིག་དོགས་པ་བཟློག་པའི་ཕྱིར། །རྣམ་གྲངས་ཟློས་པར་བཤད་ན་ཡང༌། །དེ་དག་སྐྱོན་དུ་མི་གཟུང་སྟེ། །དགོས་པ་མཐོང་ནས་བཤད་ཕྱིར་རོ། །འགའ་ཞིག་གུས་པ་བསྐྱེད་པའི་ཕྱིར། །བཟླས་པའི་ཚིག་དོན་སྦྱོར་བར་བྱེད། །གཞན་ཡང་བསྟན་བཅོས་ཆེན་པོ་ལས། །དཔེ་དང་ཚིག་སྦྱར་མང་བཤད་པ། །དེ་དག་ཀྱང་ནི་མདོར་བསྡུས་ཏེ། །བཤད་པར་བྱ་བ་ཅུང་ཟད་ཉོན། །སྒྲ་དང་དོན་གྱི་དབྱེ་བ་ཡིས། །མཚམས་སྦྱར་བ་ནི་རྣམ་པ་གཉིས། །དོན་ནི་མདོར་བསྟན་རྒྱས་བཤད་དམ། །འགལ་འབྲེལ་སྒོ་ནས་མཚམས་སྦྱོར་བྱེད། །བརྒལ་ལན་སྒོ་ནས་གཞུང་གི་དོན། །ལུང་དང་རིགས་པས་གཏན་ལ་དབབ།

།མཐའ་དྲུག་གང་གིས་ཤེས་པ་དེ། ། གཞུང་བཤད་པ་ལ་ཤིན་ཏུ་མཁས། །མཁའ་མཉམ་སེམས་ཅན་ཀུན་ལ་བརྩེ་བ་ཡིས། །ཆོས་ལྟར་བཅོས་པ་ཐམས་ཅད་སུན་ཕྱུང་སྟེ། །ཐུབ་པའི་གསུང་རབ་ལེགས་པར་བཤད་པ་ཡིས། །དགེ་ལེགས་ཆོས་ཀྱི་དགའ་སྟོན་འགྱེད་པར་ཤོག །མཁས་པ་རྣམས་འཇུག་པའི་སྒོ་ལས་བཤད་པ་ལ་འཇུག་པའི་ལེའུ་སྟེ་གཉིས་པའོ།། །།༈ འབེལ་བའི་གཏམ་ལ་སྦྱོར་དངོས་རྗེས། །སྦྱོར་བ་རྩོད་པའི་ལམ་སྦྱང་ཕྱིར། །རྒོལ་བ་གཉིས་དང་དཔང་པོ་རྣམས། །ངེས་པར་བྱས་ནས་བརྩད་ལ་འཇུག །རྒོལ་བ་གཉིས་དང་དཔང་པོ་ལ། །ཚར་གཅད་གནས་ནི་བཅུ་དྲུག་ཟེར། །ལ་ལ་དཔང་པོ་མི་དགོས་ཟེར། །མཁས་པའི་དཔང་པོས་མ་ཕྱེ་ན། །རྒོལ་བའི་མཁས་རྨོངས་མི་ཤེས་པས། །རྩོད་པའི་རིགས་པར་དགོས་པར་གསུངས། །དམ་བཅའ་ལ་གནོད་དམ་བཅའ་གཞན། །དམ་བཅའ་འགལ་དང་དམ་བཅའ་སེལ། །གཏན་ཚིགས་གཞན་དང་དོན་གཞན་དང་ ༑ ༑ དོན་མེད་པ་དང་དོན་མི་ཤེས། །དོན་བྲལ་དུས་ལ་མ་བབ་དང༌། ། མ་ཚང་ལྷག་དང་ཡང་བརྗོད་དང༌། །རྗེས་སུ་མི་སྨྲ་མི་ཤེས་དང༌། །སྤོབས་པ་མེད་དང་རྣམ་གཡེང་དང༌། །འདོད་པ་ཁས་ལེན་བརྒལ་བརྟག་འདོར། ། རྗེས་སུ་སྦྱོར་མེད་ལ་སྦྱོར་དང༌། །གྲུབ་མཐའ་ཉམས་དང་རྟགས་ལྟར་ སྣང་ ༑ ༑ ཐུབ་པ་རྐང་མིག་གིས་བཤད་པའི། །ཚར་གཅད་ཉི་ཤུ་རྩ་གཉིས་ཡིན ༑ ༑ དེ་ལ་དཔལ་ལྡན་གྲགས་པ་ཡིས། །འགའ་ཞིང་ཚར་གཅད་མིན་པར་བཤད། །ཚད་གཅད་ཡིན་ན་གཉིས་པོར་སྡུད། །ཕྲད་དང་མ་ཕྲད་གཏན་ཚིགས་དང༌། །རྟགས་དང་མ་སྨྲས་མ་སྐྱེས་དང༌། །འབྲས་བུ་ཆོས་མཐུན་མི་མཐུན་དང༌། །རྣམ་རྟོག་ཁྱད་པར་དམིགས་པ་དང༌། །ཐེ་ཚོམ་དོན་གོ་ཐལ་འགྱུར་རྣམས། །ཀུན་ལས་བཏུས་ཡིན་རིགས་བརྟགས་ལ། ། འཕེལ་འགྲིབ་བརྗོད་དང་མ་བརྗོད་དང༌། །རིགས་པ་དང་ནི་སོ་སོའི་དཔེ།། བསྒྲུབ་བྱ་མི་རྟག་རབ་བྱེད་དང༌། །དུས་འདས་མཚུངས་པའི་ལྟག་ཆོད་ནི།། ཉི་ཤུ་རྩ་བཞི་ཕྱོགས་གླང་གིས། །བཀག་ཕྱིར་གྲགས་པས་བཏང་སྙོམས་མཛད ༑ ༑ ཚར་གཅད་གཉིས་ལས་ཕྱེ་བས་བཞི། །ཉིད་ཡིན་དེ་ལས་གཞན་མི་དགོས།

།ཆོས་དང་མཐུན་པའི་རྩོད་པ་ལ། །ལོག་རྟོག་བཟློག་ཕྱིར་བརྩད་བྱ་ཡི། །ཆགས་སྡང་དབང་གིས་རྒྱལ་འདོད་དང༌། །ཕ་རོལ་ཕམ་པ་བསྐྱེད་ཕྱིར་མིན། །དེས་ན་མཁས་པས་གྲུབ་མཐའི་སྐྱོན། །གཟུ་བོར་བརྗོད་པས་ཚར་གཅད་ཀྱི། །གང་ཟག་སྐྱོན་དང་བདག་བསྟོད་པ། །ངན་འགྲོའི་རྒྱུ་ཕྱིར་མཁས་པས་སྨད། །བསྟན་པ་བསྲུང་ཕྱིར་དམ་པས་ཀྱང༌། །གཡོ་སྒྱུས་སྨྲ་བ་འཐད་ཅེ་ན། །གཡོ་སྒྱུས་བསྟན་པ་འཛིན་མི་ནུས། །དེ་འདྲ་རྩོད་པའི་རིགས་པར་བཀག །རྒོལ་བ་རྣམ་གཉིས་རང་རང་གི །གྲུབ་མཐའ་བཟུང་ནས་རྩོད་པ་ནི། །སྔོན་གྱི་མཁས་པ་རྣམས་ཀྱི་ལུགས། །ཕྱིར་རྒོལ་གྲུབ་མཐའ་མི་འཛིན་པར། །རྒོལ་བའི་གྲུབ་མཐའ་སུན་འབྱིན་པ། །རིགས་པའི་གཞུང་ལུགས་འགའ་ལ་སྣང༌། །གལ་ཏེ་གྲུབ་མཐའ་ཁས་ལེན་ཡང༌། ། གཞུང་ནས་བཤད་པའི་གྲུབ་མཐའ་ཀུན། །རྩོད་པའི་སྐབས་སུ་བླང་མི་དགོས ༑ ༑ རྩོད་པའི་སྐབས་ཀྱི་གྲུབ་མཐའ་ཉིད། །སྒྲུབ་པ་མཁས་པ་རྣམས་ཀྱི་ལུགས། །དཔེར་ན་ཕྱི་རོལ་དོན་སྒྲུབ་ཚེ། །རྣམ་རིག་གཞུང་གིས་འདིར་མི་གནོད། །དེ་བཞིན་གྲུབ་མཐའ་ཀུན་ལ་སྦྱར། །ལུང་དང་རིགས་པའི་རྩོད་པ་གཉིས། །ལེགས་པར་ཤེས་ན་མཚུངས་མོད་ཀྱི། །གཞལ་བྱ་གཉིས་ལ་མངོན་སུམ་དང༌། །རྗེས་སུ་དཔག་པའི་རིགས་པས་གནོད། །གཞལ་བྱ་གསུམ་པ་དཔྱོད་པ་ན། །རང་རང་ལུང་དང་འགལ་ན་གནོད། །དཔེར་ན་ཆགས་སོགས་སྡིག་པ་དང༌། །ཆགས་བྲལ་ཆོས་སུ་འཆད་བཞིན་དུ། ཁྲུས་ཀྱིས་སྡིག་པ་འདག་པ་དང༌། །འཚེ་བ་ཆོས་སུ་སྨྲ་བ་བཞིན། །བདེ་བར་གཤེགས་པའི་གཞུང་ལུགས་ལ། །ཉན་ཐོས་དང་ནི་ཐེག་ཆེན་གཉིས། ། རྣམ་གཞག་ཕར་ཆེར་མི་མཐུན་པས། །དེ་དག་ཀྱང་ནི་འགལ་ཞེ་ན། །གང་ཟག་གཞུག་པའི་རིམ་པ་དང༌། །འཆད་ཚུལ་ཤེས་ན་འགལ་བ་མེད། །འདི་འདྲའི་རྣམ་གཞག་མི་ཤེས་པ། །འགལ་བར་བསམས་ནས་རྩོད་མོད་ཀྱི། ། ལེགས་པར་ཤེས་ན་འགལ་བ་མེད། །ཐེག་པ་འགལ་བ་ལྟར་སྣང་བ། །གང་ཟག་རིམ་གྱིས་གཞུག་ཕྱིར་གསུངས། །ཕ་དང་མ་ནི་བསད་བྱ་སོགས། ། ལས་དང་ཉོན་མོངས་སོགས་ལ་དགོངས།

།དེ་བཞིན་གཤེགས་པའི་སྙིང་པོ་སོགས། །བདག་འཛིན་ཅན་རྣམས་དྲང་ཕྱིར་ཡིན། །བསད་པས་བྱང་ཆུབ་ཐོབ་པ་སོགས། །སྒྲ་དེ་བདག་འཛིན་གསོད་ལ་འཇུག །དེ་འདྲའི་འགལ་བས་རྩོད་པ་ལ། །མཁས་པ་རྣམས་ཀྱིས་ལན་འདི་གདབ། །བར་སྐབས་ཀྱི་ཚིགས་བཅད་དོ། །ལུང་ལ་རྩོད་པའི་གནས་སྐབས་སུ། །ལུང་གི་དོན་ལ་འདྲི་བའམ། །མིན་ཡང་ཤིན་ཏུ་ལྐོག་གྱུར་གྱི། །དོན་ལ་འདྲི་བ་འགལ་བ་མེད། །མདོ་ལས་ལན་གདབ་རྣམ་བཞིར་གསུངས། །མགོ་གཅིག་རྣམ་ཕྱེ་དྲི་དང་བཞག །རིམ་བཞིན་འཆི་དང་སྐྱེ་བ་དང༌། །བཟང་དང་བདག་གི་ཡོན་ཏན་སོགས། །ལུང་གི་སྐབས་སུ་འདི་འདྲ་ཡི། །རྩོད་པའི་ལན་ལ་འགལ་བ་མེད། །རིགས་པ་ལ་ཡང་མི་འགལ་མོད། །འོན་ཀྱང་བླུན་པོས་གོ་བར་དཀའ། །ཡང་ན་ལུང་གི་ལན་རྣམ་གཉིས། །ལུང་ངམ་ལུང་ལ་བརྟེན་པ་ཡི། །རིགས་པ་ཉིད་ཀྱིས་དེ་བཟློག་བྱ། །ལུང་ཡང་གང་ལ་རྩོད་པ་ཡི། །སྐབས་དང་འབྲེལ་བ་དེ་ལུང་ཡིན། །སྐབས་མིན་རྒོལ་བ་མི་འདོད་པའི། །ལུང་གཞན་འགལ་ཡང་སྐྱོན་མ་ཡིན། །དཔེར་ན་ཉན་ཐོས་ཐེག་ཆེན་དང༌། །རྣམ་རིག་ངོ་བོ་ཉིད་མེད་སོགས། །ཕན་ཚུན་འགལ་ཡང་སྐྱོན་མིན་བཞིན། །རང་འདོད་ལུང་དང་འགལ་གྱུར་ན། །དེ་ཡི་དགོངས་པ་ཕྱེ་སྟེ་བཤད། །གལ་ཏེ་དགོངས་པ་མི་ཤེས་ན། །ཚར་གཅད་པ་ཡི་གནས་སུ་འགྱུར། །བསྡུ་བའི་ཚིགས་བཅད་དོ། །རིགས་པའི་སྒོ་ནས་རྩོད་པ་ན། ། གྲུབ་མཐའི་རྗེས་སུ་འབྲང་མི་འབྲང༌། །རྣམ་པར་ཕྱེ་སྟེ་གསལ་བར་རྩོད། ། གྲུབ་མཐའི་རྗེས་སུ་མི་འབྲངས་ན། །དེ་ཡི་རྩོད་གཞི་ངེས་བྱས་པས། །ཕལ་ཆེར་གྲུབ་མཐའི་ཕྱོགས་སུ་ལྟུང༌། །གྲུབ་མཐའི་ཕྱོགས་སུ་མི་ལྟུང་ན། །དེ་ཡི་ཕྱོགས་སྔ་ངེས་བྱས་པས། །ཕལ་ཆེར་བླུན་པོའི་རིགས་པར་འགྱུར། ། མཁས་ན་གྲུབ་མཐའ་འགའ་ཞིག་གི །རྗེས་སུ་མི་འཇུག་མི་སྲིད་དོ། །གལ་ཏེ་ཁས་བླངས་གཏན་མི་འདོད། །དེ་ལ་བརྟགས་ནས་གཉིས་སུ་འགྱུར། ། སྤྲོས་བྲལ་ཡིན་ཕྱིར་མི་འདོད་ན། །ཤེས་ན་དབུ་མའི་གྲུབ་མཐར་འགྱུར། ། ཡོད་ཀྱང་ཁས་ལེན་མི་ནུས་ན། །དེ་ནི་ངན་གཡོའི་ལྟ་བར་བཤད།

།ཅེས་བྱ་བ་བསྡུ་བའི་ཚིགས་བཅད་དོ། །ལ་ལ་གྲུབ་མཐའ་མི་འདྲ་བ། །ཕན་ཚུན་བསྲེས་པའི་གྲུབ་མཐའ་འདོད། །སྐྱོན་ཅན་ཡིན་ན་སོ་སོར་དགག །སྐྱོན་མེད་ན་ནི་དེ་རྗེས་འབྲང༌། །མཁས་པས་འཛིན་པའི་གྲུབ་མཐའ་ནི། ། སངས་རྒྱས་པ་དང་མུ་སྟེགས་གཉིས། །དེ་ལས་གཞན་པ་བླུན་པོ་ཡིས། །གློ་བུར་བརྟགས་པའི་གྲུབ་མཐའ་ཡིན། །གངས་ཅན་འདི་ན་དེ་ལས་གཞན། ། བླུན་པོའི་གྲུབ་མཐའ་མང་མོད་ཀྱི། །དེ་ནི་བླུན་པོར་གོ་སླའི་ཕྱིར། །མཁས་པས་ཕལ་ཆེར་བཏང་སྙོམས་བཞག །བར་སྐབས་ཀྱི་ཚིགས་བཅད་དོ། །མུ་སྟེགས་བྱེད་ལ་རྟོག་གེ་ལྔ། །རིག་བྱེད་གྲངས་ཅན་འུག་ཕྲུག་པ། །ཟད་བྱེད་ཚུ་རོལ་མཛེས་པ་འོ། །སྔ་མ་གསུམ་པོ་རིག་བྱེད་འཛིན། །ཕྱི་མ་རྣམ་གཉིས་རིག་བྱེད་འདོར། །བདག་ཡོད་པར་ནི་ཐམས་ཅད་མཐུན། །ལྟ་བའི་བྱེ་བྲག་གཞན་མི་འདྲ། །བོད་ཀྱི་རྟོག་གེ་བ་རྣམས་ནི། །འདི་ཡི་རྣམ་གཞག་འཁྲུགས་པ་མང༌། །དེ་ཕྱིར་དེ་དག་གིས་སྤེལ་བའི། །བསྟན་བཅོས་བདེན་པར་གཟུང་མི་བྱ། །སངས་རྒྱས་པ་ལ་གྲུབ་མཐའ་བཞི། །བྱེ་བྲག་སྨྲ་དང་མདོ་སྡེ་པ། །རྣམ་རིག་ངོ་བོ་ཉིད་མེད་སྨྲ། །འདི་དག་གི་ནི་དབྱེ་བ་ལ། ། གྲུབ་མཐའི་དབྱེ་བ་ཅི་རིགས་ཡོད། །རྒྱས་པར་གྲུབ་མཐའ་རྣམ་འབྱེད་ལྟོས ༑༑ དེ་དག་གྲུབ་མཐའ་ཁས་ལེན་ན། །ཐོག་མར་རྩོད་གཞི་ངེས་པར་བྱ།། མུ་སྟེགས་བྱེད་དང་ཉན་ཐོས་རྣམས། །ཕྱི་རོལ་དོན་འདོད་དེ་དག་དང༌། ། རྩོད་ན་ཕྱི་རོལ་དོན་ཁས་བླང༌། །མིན་ན་རྩོད་གཞི་མི་མཐུན་པས། །རྩོད་པའི་གནས་སྐབས་འཇུག་པར་དཀའ། །ཕྱི་རོལ་དཔྱོད་ན་མདོ་སྡེ་པའི། ། གྲུབ་མཐའ་དངོས་པོའི་སྟོབས་ཞུགས་ཡིན། །དེ་ཕྱིར་མཁས་པ་ཐམས་ཅད་ཀྱི ༑ ༑ གཞུང་ལུགས་ཐམས་ཅད་དེ་ལྟར་ཡོད། །འདི་ལ་སེམས་ཙམ་ཕྱི་རོལ་དོན ༑ ཁས་བླངས་ཡིན་ཞེས་བོད་རྣམས་སྒྲོགས། །རྟག་དངོས་བཞིན་ཏེ་འདི་མི་སྲིད། །མདོ་སྡེ་པ་ལ་བཏགས་པར་ཟད། །ཕྱི་རོལ་དོན་རྣམས་འགོག་པ་ན། །རྣམ་རིག་དངོས་པོ་སྟོབས་ཞུགས་ཡིན། །ཆོས་ཉིད་གཏན་ལ་འབེབས་པ་ན།

།དབུ་མའི་གཏན་ཚིགས་དངོས་སྟོབས་ཡིན། ཁ་ཅིག་གྲུབ་མཐའ་ཁས་ལེན་ན། །དངོས་པོ་སྟོབས་ཞུགས་མེད་ཅེས་ཟེར། །མ་ཡིན་དངོས་པོའི་སྟོབས་མེད་ན། །རིགས་པའི་དགག་སྒྲུབ་ཇི་ལྟར་འཐད། ། རིགས་པ་ལ་ཡང་རྣམ་པ་གཉིས། །གཞན་སྡེ་མུ་སྟེགས་རྣམས་ཀྱི་ལུགས། ། ཚད་མ་གཅིག་དང་མང་པོ་དང༌། །དེ་དག་སོ་སོའི་མཚན་ཉིད་དང༌། །དབྱེ་བསྡུའི་བྱེ་བྲག་མང་མོད་ཀྱི། །འཁྲུལ་པར་གྲགས་པས་འདིར་མ་བཤད། ། རང་སྡེ་སངས་རྒྱས་ཚད་མར་འཛིན། །དེ་ལ་སྔ་ཕྱི་རྣམ་པ་གཉིས། །སྔ་མ་དབྱེག་གཉེན་ལེགས་ལྡན་སོགས། །དོན་ལ་འཁྲུལ་པ་མེད་མོད་ཀྱི། །དབྱེ་བསྡུའི་ཁྱད་པར་འགའ་ཞིག་དང༌། །བརྗོད་པའི་ཚུལ་ལ་ཁྱད་པར་ཡོད། ། ཕྱི་མ་ཕྱོགས་གླང་ཆོས་གྲགས་སོགས། །གྲངས་དང་དབྱེ་བསྡུའི་བྱེ་བྲག་དང་ ༑ ༑ བརྗོད་པའི་ཚུལ་ལ་ཉུང་རྒྱས་སོགས། །སྔ་མའི་ཚུལ་ལས་ཁྱད་པར་འཕགས ༑ ༑ རྩོད་པའི་ཚུལ་ལ་རྣམ་གཉིས་མཐོང༌། །ཆོས་གྲགས་སྒྲུབ་པའི་ངག་བཀོད་ནས། །གཏན་ཚིགས་ཚེར་མ་འབྱིན་པར་མཛད། །གཞན་དུ་ཚར་གཅད་གནས་སུ་བཞེད། །ཕྱི་མའི་རིགས་པ་སྨྲ་བ་འགའ། །སྒྲུབ་བྱེད་བརྗོད་ལ་ཕྱིར་རྒོལ་གྱིས། །སྐྱོན་བརྗོད་ནས་ནི་ཚེར་མ་འབྱིན། །བོད་རྣམས་དེ་དང་མཐུན་པར་རྩོད། །ཚུལ་འདི་ཆོས་ཀྱི་གྲགས་པ་ཡི། །བཞེད་པ་མིན་ཕྱིར་འཐད་པ་དཀའ། །འདི་འདྲའི་རྩོད་པ་སྡེ་བདུན་དང༌། །རིགས་པའི་གཏེར་དུ་ཤེས་པར་གྱིས། །འདིར་ནི་གསར་བུ་རྟོགས་སླ་བའི། །རྣམ་པར་བཞག་པར་ཅུང་ཟད་བཤད། །འདྲི་ན་སྐབས་སུ་བབ་པ་དྲི། །ཅིག་ཅར་རྣམ་གྲངས་མང་པོ་མིན། །བསྒྲུབ་བྱ་གཅིག་ལ་རྟགས་མང་པོ། །འཇུག་ཀྱང་རྩོད་ན་མང་པོ་མིན། །སྔ་མ་རྟགས་མིན་ཚར་གཅད་གནས། །རྟགས་ཡིན་ཕྱི་མ་ཚར་གཅད་འགྱུར།

།ཆོས་ཅན་མ་གྲུབ་པ་ལ་སོགས། །གཏན་ཚིགས་དྲིས་པས་འགྲུབ་པར་གསལ། །དབུ་མ་པ་དག་སྟོང་ཉིད་ཀྱིས། ། བརྩད་ན་གཞན་གྱི་ལན་རྣམས་ཀུན། །བསྒྲུབ་བྱ་དག་དང་མཚུངས་པ་ཡི། ། མ་གྲུབ་པ་ཞེས་སླཽབ་དཔོན་བཞེད། །བོད་རྣམས་ཐལ་འགྱུར་ལན་ལ་གསུམ ༑ ༑ གཏན་ཚིགས་ཁྱབ་པ་མ་གྲུབ་དང༌། །ཡང་ན་འདོད་པས་ལན་ འདེབས་སོ། །དེ་ལྟར་ན་ནི་ཐལ་འགྱུར་སྐྱོན། །ཐམས་ཅད་མ་གྲུབ་གཅིག་པུར་འགྱུར། །དེ་འདྲ་སྡེ་བདུན་ལས་མ་བཤད། །འགལ་བའི་ཐལ་འགྱུར་བརྗོད་པ་ལ། །ཡོད་ཀྱང་ཡིན་ན་ཅི་སྟོ་ཞེས། །སྡུད་པར་བྱེད་པའི་ཚིག་ཕྲད་ཀྱི ༑ ༑ ནུས་པ་ཕྱིན་ཅི་ལོག་ཏུ་འགྱུར། །འདི་ནི་མ་གྲུབ་འགལ་མ་ངེས། ། གསུམ་ཡིན་མིན་ན་འདོད་པ་གྲུབ། །དེ་དག་མིན་ན་ཡང་དག་གི །ཐལ་འགྱུར་ཡིན་ཕྱིར་བཟློག་མི་ནུས། །དེ་ལྟར་ཆོས་དང་མཐུན་པ་ཡི། །རྩོད་པ་བསྟན་པ་འཕེལ་བའི་རྒྱུ།།དམ་པ་རྣམས་ཀྱིས་བསྔགས་པའི་ཕྱིར། །མཁས་པའི་སྐྱེ་བོས་ལེགས་པར་སྦྱར། །དེ་ལྟར་ལེགས་པར་གཏན་ཕབ་ནས། ། དཔང་པོས་འཛིན་དུ་གཞུག་པའི་ཕྱིར། །རྩོད་པའི་ངག་རྣམས་བསྡུས་ཏེ་བསྒྲགས ༑ ༑ འདི་ནི་མཁས་པའི་གཞུང་ལུགས་ཡིན། །གལ་ཏེ་ཚོགས་པ་བླུན་པོའམ། །ཆགས་སྡང་སྒོ་ནས་མི་འཛིན་ན། །གནས་དེར་རྗེས་བརྗོད་བྲིས་ནས་ནི། །མཁས་པའི་གཟུ་བོ་གཞན་ལ་བསྟན། །བདེ་གཤེགས་བསྟན་པ་སེང་གེའི་སྒྲ་བསྒྲགས་པས། །ལོག་ལྟའི་རི་དྭགས་ཐམས་ཅད་ཕམ་བྱས་ཏེ། །རྩོད་པ་མེད་པའི་གོ་འཕང་ལ་གནས་ནས། །སངས་རྒྱས་བསྟན་པ་རྒྱུན་དུ་འཛིན་པར་ཤོག །མཁས་པ་རྣམས་འཇུག་པའི་སྒོ་ལས་འབེལ་བའི་གཏམ་ལ་འཇུག་པ་སྟེ་ལེའུ་གསུམ་པའོ།། །།༈ཐུབ་པའི་བསྟན་པ་ཕྱོགས་སུ་འཕེལ་བ་དང༌། །འཇིག་རྟེན་ཁམས་འདིར་ཡུན་རིང་གནས་བྱའི་ཕྱིར། །མཁས་པའི་ལུགས་འཛིན་མཁས་པ་འཇུག་པའི་སྒ །རྣམ་གསུམ་ཕྱེ་འདིར་མཁས་རྣམས་འཇུག་པར་བྱ། ། སྙིགས་མའི་དུས་ཀྱི་སེམས་ཅན་བསོད་ནམས་ཆུང༌། །དེ་ཕྱིར་མཁས་པ་སློབ་པའི་སྐལ་བ་མེད། །བདག་གིས་འབད་ཀྱང་གཞན་གྱིས་འཛིན་པ་ཉུང་ ༑ ༑ དེས་ན་གཞན་ལ་ཕན་པའི་གོ་སྐབས་དཀའ།

།ད་དུང་བདག་ལ་ལེགས་སྤྱད་ ( བཤད་ ) ཡོད་མོད་ཀྱི། །སྙིགས་མའི་དུས་ཀྱི་འགྲོ་བའི་སྤྱོད་ཡུལ་མིན། །མཁས་པ་འདོད་པའི་སྐྱེ་བོ་ཉུང་བས་ན། །བྱེད་པ་ཆུང་ཕྱིར་རྒྱས་པར་འདིར་མ་སྤྲོས། །བསྟན་པའི་མཇུག་འདིར་བསྟན་ལ་རབ་གུས་ཤིང་ ༑ ༑ བསྟན་པ་མཐའ་དག་བསྲུང་ཞིང་འཛིན་འདོད་པ། །ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །བཟང་པོས་བསྟན་ལ་ཕན་ཕྱིར་འདི་སྦྱར་རོ། །དེང་སང་ཤཱཀྱ་སེང་གེའི་བསྟན་པ་འདི། །འབབ་ཆུ་ཟད་པའི་རྫིང་བཞིན་ཉིན་རེ་འབྲི། །བློ་གསལ་རྣམས་ཀྱིས་ཚུལ་འདི་ལེགས་རྟོགས་ལ། ། ཐར་པ་འདོད་པ་དག་གིས་འབད་དགོས་སོ། །བདག་གིས་བསྟན་པ་སྤེལ་ཕྱིར་འདི་བཀོད་པས། །མཁས་པ་འཇུག་པའི་སྒོ་ནི་རབ་ཕྱེ་བས། །འགྲོ་ཀུན་ཐར་པ་ཆེན་པོའི་སྒོར་ཞུགས་ཏེ། །རྒྱལ་བ་སྲས་བཅས་དགྱེས་པ་ཐོབ་པར་ཤོག །བློ་གྲོས་གསལ་བའི་སྐྱེ་བོ་རྣམས་ཐར་པ་ཆེན་པོའི་གྲོང་ཁྱེར་དུ་འཇུག་པའི་སྒོ། དམ་པ་རྣམས་ཀྱིས་བགྲོད་པར་བྱ་བའི་འཇུག་ངོགས། རྩོམ་པ་དང༌། འཆད་པ་དང༌། རྩོད་པའི་ཚུལ་གཏན་ལ་འབེབས་པར་བྱེད་པ ༑ མཁས་པ་རྣམས་འཇུག་པའི་སྒོ་ཞེས་བྱ་བའི་བསྟན་བཅོས་འདི་ནི་ཡུལ་བྱང་ཕྱོགས་ཀྱི་རྒྱུད་ཁ་བ་ཅན་གྱི་ལྗོངས། བྱང་ཆུབ་ཀྱི་སྙིང་པོ་རྡོ་རྗེའི་གདན་ལས་དཔག་ཚད་བརྒྱ་བགྲོད་པའི་གནས། ( གཙང་ལ་སྟོད་གྲོམ་པ་དཔལ་ལྡན་ས་སྐྱའི་གཙུག་ལག་ཁང་ན་གནས་པ། ) འཇམ་པའི་དབྱངས་ཀྱི་ཐུགས་ཀྱི་འོད་ཟེར་གྱིས་ཡིད་ཀྱི་མུན་པ་ཅུང་ཟད་བསལ་བར་བྱས་པས། ཤེས་བྱའི་དཀྱིལ་འཁོར་ཕལ་མོ་ཆེ་ལ་བློའི་སྣང་བ་ཐོབ་པས་འཆད་པ་དང༌། རྩོམ་པ་དང༌། རྩོད་པའི་ཚུལ་ལ་སྤོབས་པ་དགེ་བ་ཅན་ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ་བཟང་པོས་སྦྱར་བ་འདི་རེ་ཞིག་རྫོགས་སོ། ། འདིའི་སྦྱར་བྱང་ནང་གུག་རྟགས་གཉིས་ཀྱི་བར་བཅུག་ཚིག་དེ་རྣམས་སྡེ་སྤར་དུ་ཆད་དམ་སྙམ་པ་འདུག་པས་མཁས་པ་རྣམས་ཀྱིས་དཔྱད་པར་ཞུ། ཞེས་གཞུང་འདི་རྩ་འགྲེལ་སྦྲགས་མར་བཞུགས་པ་ལས་བློ་འཛིན་བདེ་ཆེད་ཚུལ་རྒྱན་པས་རྩ་བ་ལོགས་སུ་ཕྱུང་བ་དགེ་ལེགས་འཕེལ།

།སྨྲས་པ།རྣམ་དཀར་འཕྲུལ་གྱི་ཡི་གེ་འདི། །རྣམ་འདྲེན་གསུང་གི་བདུད་རྩིའི་མཛོད། །རྣམ་པར་རོལ་བའི་བསོ༷ད་ནམ༷ས་ཅན། །རྣམ་ཀུན་ཚེ༷་བློ་འཕེ༷ལ་དེས་བགྱིས། །དགེ༷་བས་མཁའ་མཉམ་འགྲོ་བ་ཀུན། །དགེ༷་ལེགས་དམ་པའི་དཔལ་ཐོབ་ཅིང༌། །དགེ༷་བའི་བཤེས་ཀྱི་ཞབས་པད་ཀྱང༌། །དགེ༷་བ་གང་མཐུས་བརྟན་གྱུར་ཅིག །བསྟ༷ན་ལ་ལྷག་བསམ་དག་པའི་རྒྱུས། །བསྟན་འཛིན་མཆོག་རྣམས་ཞབས་བརྟན་ནས༑༑བསྟ༷ན་པ་ཡུན་རིང་འཕེལ་བ་དང༌། །བསྟ༷ན་པ་འཛིན་ནུས་འགྱུར་བར་ཤོག །ཅེས་པ་ནི་ཡེ་གེ་པས་སོ།། །། ༄༅། །དག་པར་བྱེད་པའི་སྡེབ་སྦྱོར་རིན་ཆེན་རྒྱ་མཚོ་ཞེས་བྱ་བ་བཞུགས་སོ།། ༄༅། །སྤྱིར་ན་བོད་ཀྱི་ཡི་གེ་ལ། །དབྱངས་དང་གསལ་བྱེད་གཉིས་སུ་དབྱེ། །དབྱངས་ཡིག་ཨི་ཨུ་ཨེ་ཨོ་བཞི། །གསལ་བྱེད་ཀ་སོགས་སུམ་ཅུ་ཡིན། །གསལ་བྱེད་ཡི་གེ་སུམ་ཅུ་ལས། །རྗེས་འཇུག་ཡི་གེ་བཅུ་དབྱུང་ལ། །དེ་ལས་སྔོན་འཇུག་ལྔ་དབྱུང་བྱ། །ག་ད་བ་མ་འ་སྔོན་འཇུག །ག་ང་ད་ན་བ་མ་འ། །ར་ལ་ས་རྣམས་རྗེས་འཇུག་གོ །ད་ས་གཉིས་ནི་ཡང་འཇུག་སྟེ། །ད་ནི་ན་ར་ལ་གསུམ་དང༌། །ས་ནི་ག་ང་བ་མར་ཐོབ། །སུ་རུ་ར་དུ་ན་ལ་ཏུ། །ལ་དོན་རྣམ་པ་བདུན་དུ་འདོད། །ས་སུ་ག་བ་ད་དྲག་ཏུ། །ང་ད་ན་མ་ར་ལ་དུ། །འ་དང་མཐའ་མེད་ར་དང་རུ། །གི་གྱི་ཀྱི་འི་ཡི་ལྔ་པོ། ། རྣམ་དབྱེ་དྲུག་པ་འབྲེལ་སྒྲ་དང༌། །དེ་རྣམས་ས་མཐའ་ཅན་ལྔ་ནི། །རྣམ་དབྱེ་གསུམ་པ་བྱེད་པའི་སྒྲ། །སྦྱོར་ཚུལ་ན་མ་ར་ལ་གྱི། །ད་བ་ས་ཀྱི་ག་ང་ གི ༑ འ་དང་མཐའ་མེད་འི་དང་ཡི། །ཀྱང་ཡང་འང་གསུམ་རྒྱད་སྡུད་དེ། ། ག་ད་བ་ས་དྲག་མཐའ་ཀྱང༌། །ང་ན་མ་ར་ལ་མཐར་ཡང༌། །འ་དང་མཐའ་རྟེན་མེད་པའི་མཐར། །འང་དང་ཡང་གཉིས་སྐབས་བསྟུན་སྦྱོར། །དེ་ཏེ་སྟེ་གསུམ་ལྷག་བཅས་ཏེ། །ན་ར་ལ་ས་དྲག་མཐར་ཏེ། །ད་དེ་ག་ང་བ་མ་འ། ། མཐའ་མེད་རྣམས་ལ་ས་སྟེ་འཐོབ། །ཕྲད་དང་རྣམ་དབྱེ་ལ་རྨོངས་ན། །སྡེབ་ལེགས་ཚིག་ཕྲེང་སྤེལ་ནུས་མིན། །དེ་ཕྱིར་བརྡ་སྤྲོད་གཞུང་དོན་ལ། ། བརྩོན་པ་དྲག་པོས་སློབ་པར་འཚལ།

།ཀ་ར་ཀུ་ཤུའི་ཞལ་ཟས་དང༌། །ཀ་བ་ཀོ་བ་ཀ་རྐྱང་ཡིན། །སྐོར་བ་སྐོར་དང་སྐོར་མཛོད་དང༌། །ས་མཐར་སྐོར་བ་ས་སྐོར་ཡིན། །རྒྱལ་བའི་སྐུ་ནི་ས་སྐུ་ལ། །རྐུན་མ་དག་ནི་ར་རྐུ་ཡིན། ། ཀུ་ཅོ་བྱེད་པ་ཀུ་རྐྱང་ལ། །ལྐུགས་པ་དག་ནི་ལ་ལྐུགས་ཡིན། །བཀྲ་ཤིས་ཚོན་བཀྲ་བ་བཀྲ་ལ། །མགོ་བོའི་སྐྲ་ནི་ས་སྐྲ་ཡིན། །མགོ་མཇུག་མགོ་ནི་མ་མགོ་ལ། །ནད་སོགས་འགོ་བ་འ་འགོ་ཡིན། །དུས་ཚོད་སྔ་བ་ས་སྔ་ལ། ། ཐུགས་ལ་མངའ་བ་མ་མངའ་ཡིན། །བརྡུང་བྱའི་རྔ་ནི་ར་རྔ་ལ། །གྲངས་ཀྱི་ལྔ་ནི་ལ་ལྔ་ཡིན། །གོང་མས་མངགས་པ་མ་མངགས་ལ། །སྔགས་འདྲེན་པ་དང་སྔགས་པ་རྣམས། །ས་སྔགས་ཡིན་པས་ཤེས་པར་བྱ། །གོང་མའི་དྲུང་ནི་ད་དྲུང་ལ། །སྤྱང་གྲུང་འཛོམས་པ་ག་གྲུང་ཡིན། །དྲུང་དུ་མཇལ་བ་མ་མཇལ་ལ། །བུ་ལོན་འཇལ་འ་འཇལ་ཡིན། །འབྲུ་ཡི་གྲོ་ནི་ག་གྲོ་ལ། །མེ་དང་ཉི་མ་ད་དྲོ་ཡིན། །ཤིང་གི་འཁན་པ་འ་འཁན་ལ། །མཁན་པོ་མཁས་པའི་དབང་པོ་དང༌། །མཁར་གྱང་ལ་སོགས་མ་ཡིས་འཕུལ། །དུས་ལས་འདའ་བ་འ་འདའ་ལ། །ལུང་པའི་མདའ་དང་འཕེན་པའི་མདའ། །མ་མདའ་ཡིན་པས་ཤེས་པར་བྱ། །གནམ་གྱི་ཟླ་བ་གྲོགས་ཀྱི་ཟླ། །ཟློག་པ་ཟླུམ་པོ་ཟློ་བ་དང༌། །ཟློས་གར་ལ་སོགས་ཟ་ལ་འདོགས། །གང་གཱའི་ཀླུང་དང་ཆུ་ཀླུང་སོགས། །ཀ་ཀླུང་ཡིན་པས་ཤེས་པར་བྱ། །ས་བདག་ཀླུ་ནི་ཀ་ཀླུ་ལ། །ལེན་པའི་གླུ་ནི་ག་སྡུམ་གླུ། །བློན་པོ་དག་ནི་བ་བློན་ལ། །ངན་པས་སླུ་བ་ས་སླུ་ཡིན། །འབྱུང་བའི་རླུང་ནི་ར་རླུང་ལ། །ཡི་གེ་ཀློག་པ་ཀ་ཀློག་ཡིན ༑ ༑ གོན་པའི་སློག་པ་ས་སློག་ལ། །བློ་གྲོས་བློ་ལྡན་བ་བློ་ཡིན། །ལུས་ཀྱི་གློ་བ་ལེབ་མོར་གླེབ། །གླེགས་བམ་གླེགས་ཤིང་གླེགས་ཐག་དང༌། ། གླིང་བུ་གླེན་པ་གློག་དམར་དང༌། །གླ་བ་གླང་མ་གླིང་བཞི་སོགས། །ག་ལ་ལ་འདོགས་ཤེས་པར་བྱ། །ཡིད་དགའ་བ་ནི་ད་དགའ་ལ། །དུད་འགྲོའི་སྒ་ནི་ས་སྒ་ཡིན། །རྒོད་མ་རྒན་པོ་ར་རྒན་ལ། །དགོན་པ་དག་ནི་ད་དགོན་ཡིན ༑ ༑ ཆུ་ལ་རྒལ་བ་ར་རྒལ་ལ། །ལུས་ཀྱི་སྒལ་བ་ས་སྒལ་ཡིན།

།མང་དུ་བསྣན་པ་ས་བསྣན་ལ། །བླུག་པའི་སྣོད་དང་སྣོད་བཅུད་རྣམས། །ས་སྣོད་ཡིན་པས་ཤེས་པར་བྱ། །ནམ་མཁའི་གཟའ་ནི་ག་གཟའ་ལ། ཁ་རུ་བཟའ་བ་བ་བཟའ་ཡིན། །གོང་མས་གནང་བ་ག་གནང་ལ། །མངོན་སུམ་སྣང་བ་ས་སྣང་ཡིན། །ས་བདག་གཉན་ནི་ག་གཉན་ལ། །སྒྲ་སྙན་སྐད་སྙན་སྙན་ཞུ་དང་ ༑ ༑ སྙན་ངག་ལ་སོགས་ས་སྙན་ཡིན། །གདོང་གི་གཉེར་མ་ག་གཉེར་ལ ༑ ༑ བཞིན་རས་སྙེར་བ་ས་སྙེར་ཡིན། །འདིང་བའི་སྟན་ནི་ས་སྟན་ལ། ། གཏན་འདུན་གཏན་ཚིགས་ག་གཏན་ཡིན། །མིག་གིས་ལྟ་བ་ལ་ལྟ་ལ། ། ཞོན་པའི་རྟ་ནི་ར་རྟ་ཡིན། །བླ་མ་བསྟེན་པ་ས་བསྟེན་ལ། །གཞན་ལ་བརྟེན་པ་ར་བརྟེན་ཡིན། །ལྕགས་རིགས་ཞ་ཉེ་ཞ་རྐྱང་ལ། །འཕུར་བའི་བྱ་ནི་བ་བྱ་ཡིན ༑༑ འཐུང་བའི་ཇ་ནི་ཇ་རྐྱང་ལ། །ལྗོན་ཤིང་ལྗང་གུ་ལ་ལྗང་ཡིན། །གྱེན་ལ་འདྲེན་པ་ད་འདྲེན་ལ། །དངོས་རྫས་འགྲེམ་པ་ག་འགྲེམ་ཡིན། །རྣམ་པ་མང་པོ་ར་རྣམ་ལ། །སྣ་ཚོགས་དག་ནི་ས་སྣ་ཡིན། །དུས་ཀྱི་དབྱར་ནི་ད་དབྱར་ལ། །གཡར་དམ་གཡོ་བ་ག་གཡོར་ཡིན། ཁོག་པའི་སྙིང་ནི་ས་སྙིང་ལ ༑༑ གསར་རྙིང་རྙིང་ནི་ར་རྙིང་ཡིན། །གཅོད་པའི་གྲི་ནི་ག་གྲི་ལ། །མནམ་པའི་དྲི་ནི་ད་དྲི་ཡིན། །གཞན་ལ་སྟེར་བ་ས་སྟེར་ལ། །མཛོད་ཀྱི་གཏེར་ནི་ག་གཏེར་ཡིན། །དངོས་པོ་འཛད་པ་འ་འཛད་ལ། །བྱ་བ་མཛད་དང་ཁང་པའི་མཛོད། །མཛེས་མ་ལ་སོགས་མ་ཡིས་འཕུལ། །སེམས་ཀྱི་རྟོག་པ་ར་རྟོག་ལ། ཁུངས་སུ་གཏོགས་པ་ག་གཏོགས་ཡིན། །བོར་བའི་སྟོར་བ་ས་སྟོར་ལ། །གཏོར་མ་གཏོར་བ་ག་གཏོར་ཡིན། །སྡེ་པ་དག་ནི་ས་སྡེ་ལ། །སྐུ་ཁམས་བདེ་བ་བ་བདེ་ཡིན། །དབང་དུ་སྡུད་པ་ས་སྡུད་ལ། །བར་ཆད་བདུད་ནི་བ་བདུད་ཡིན། །ནང་དུ་གཤེགས་པ་ག་གཤེགས་ལ། །སྡིག་པ་བཤགས་པ་བ་བཤགས་ཡིན། །མཐོ་བའི་སྒང་ནི་ས་སྒང་ལ། །སྒྱེ་སྣོད་དགང་བ་ད་དགང་ཡིན། །གནས་ནས་སྤགས་པ་ས་སྤགས་ཡིན། །དཔག་ཏུ་མེད་པ་ད་དཔག་ཡིན། །པགས་པ་འབྲི་ཚེ་པགས་རྐྱང་ལ། །སྟག་ལྤགས་སོགས་ལ་ལ་ལྤགས་འབྲི། །དཔལ་འབྱོར་དཔེ་ཆ་ལ་སོགས་པ། །ད་ཡིས་འཕུལ་བས་ཤེས་པར་བྱ།

།ལྗོན་ཤིང་སྟག་པ་དུད་འགྲོའི་སྟག །ས་སྟག་ཡིན་པས་ཤེས་པར་བྱ། །དམིགས་ཡུལ་དམིགས་བསལ་ད་དམིགས་ལ། ། དུད་འགྲོའི་རྨིག་པ་ར་རྨིག་ཡིན། །འཚོ་བྱེད་སྨན་པ་ས་སྨན་ལ། །སྤུས་ཀ་དམན་པ་ད་དམན་ཡིན། ཁང་བའི་སྒོ་ནི་ས་སྒོ་ལ། །སྐལ་དུ་བགོ་བ་བ་བགོ་ཡིན ༑ ༑ མགྱོགས་པར་འགྲོ་བ་མ་མགྱོགས་ལ། །ཡར་ལ་འགྱོགས་པ་འ་འགྱོགས་ཡིན། །ཕྱག་ཏུ་བཞེས་པ་བ་བཞེས་ལ། །དུས་ཀྱི་གཞེས་པ་ག་གཞེས་ཡིན། །ན་ཚོད་གཞོན་པ་ག་གཞོན་ལ། །བཞོན་རྟ་བཞོན་མ་བ་བཞོན་ཡིན། །ཤིང་གི་སྨྱུགས་མ་ས་སྨྱུགས་ལ། །གཉུག་མར་གནས་པ་ག་གཉུག་ཡིན།།ཉེ་བའི་གཉེན་དང་བཤེས་གཉེན་དང༌། །གཉེན་པོ་ལ་སོགས་ག་གཉེན་ལ། །ཚུར་ལ་བསྙེན་པ་ས་བསྙེན་ཡིན། །རླིག་པ་རློན་པ་རླངས་པ་ཆེ ༑༑ ར་ལ་ལ་འདོགས་ཤེས་པར་བྱ། །གཡང་ས་གཡང་ནོར་ག་གཡང་ལ།། དབྱངས་ལེན་པ་ནི་ད་དབྱངས་ཡིན། །མིག་འཕྲུལ་སྒྱུ་མ་ས་སྒྱུ་ལ། །ལུས་ཀྱི་རྒྱུ་མ་ར་རྒྱུ་ཡིན། །རིན་ཆེན་མཚལ་ནི་མ་མཚལ་ལ། །ཞེ་སའི་འཚལ་ནི་འ་འཚལ་ཡིན། །རྒྱ་མཚོ་དག་ནི་མ་མཚོ་ལ། །ཕྱུགས་ཟོག་འཚོ་བ་འ་འཚོ་ཡིན ༑༑ རྟ་སོགས་འཚེར་བ་འ་འཚེར་ལ། །འབྲོག་གི་མཚེར་ས་མ་མཚེར་ཡིན ༑༑ རིན་ཆེན་གསེར་ནི་ག་གསེར་ལ། །བསེར་བུ་ལྡང་བ་བ་བསེར་ཡིན།། འཛིན་བྱེད་རྙི་དང་སོ་ཡི་རྙིལ། །ཐོབ་པའི་རྙེད་སོགས་ར་མགོ་ཡིན། །སྙན་པའི་སྒྲ་ནི་ས་སྒྲ་ལ། །སྡང་བའི་དགྲ་ནི་ད་དགྲ་ཡིན། །གོང་མའི་གསུང་ནི་ག་གསུང་ལ། །དྲི་བསུང་དག་ནི་བ་བསུང་ཡིན། །བྱ་བ་བཤོལ་བ་བ་བཤོལ་ལ། །ཞིང་རྨོ་གཤོལ་ནི་ག་གཤོལ་ཡིན། །སངས་རྒྱས་བསྟན་པ་ས་བསྟན་ལ། །མི་འགྱུར་བརྟན་པ་ར་བརྟན་ཡིན། །རིན་ཆེན་གཟི་ནི་ག་གཟི་ལ ༑ ༑ ཆང་གིས་བཟི་བ་བ་བཟི་ཡིན། ཁ་ལ་མངར་བ་མ་མངར་ལ། །ཚར་དུ་དངར་བ་ད་དངར་ཡིན། །འབྱུང་བའི་རྡོ་ནི་ར་རྡོ་ལ། །དར་བའི་བདོ་ནི་བ་བདོ་ཡིན། །འཛེག་པའི་སྐས་ནི་ས་སྐས་ལ། །ཆུ་ཡི་རྐ་ནི་ར་རྐ་ཡིན། ། སྡུག་བསྔལ་བ་ནི་ས་བསྔལ་ལ། །མངལ་ནས་སྐྱེས་པ་མ་མངལ་ཡིན། ། ལུས་ཀྱི་རྨ་ནི་ར་རྨ་ལ།

ཁ་སྤུ་སྨ་ར་ས་སྨ་ཡིན། །མི་གསོད་དམེ་བོ་ད་དམེ་ལ ༑ ༑ ལུས་ཀྱི་སྨེ་བ་ས་སྨེ་ཡིན། །ལྕང་མ་ལྕུག་མ་གཞུ་བྱེད་ལྕག །ལྕེབ་དང་ལྕགས་དང་ལྕེ་ལ་སོགས། །ལ་མགོ་ཅན་གྱི་ལྕ་ཡིན་ནོ། །གཅོང་ནད་སྲོག་གཅོད་གཅོང་རོང་དང༌། །གཅེར་བུ་གཅེས་ཕྲུག་ག་ཡིས་འཕུལ། །འདོགས་པའི་རྟོད་ནི་ར་རྟོད་ལ། །ལུས་ཀྱི་སྟོད་ནི་ས་སྟོད་ཡིན། །རྒོད་པོ་བྱ་རྒོད་ར་རྒོད་ལ། །གད་མོ་དགོད་པ་ད་དགོད་ཡིན། །ཡོད་དེ་མེད་དེ་དེ་རྐྱང་ལ། ། ལུས་དང་ས་ཡི་ལྟེ་བ་དང༌། །རང་ཐག་ལྟེ་བ་ལ་ལྟེ་ཡིན། །གྲངས་ཀྱི་སྟོང་ཕྲག་ས་སྟོང་ལ། །བཟུང་བ་གཏོང་བ་ག་གཏོང་ཡིན། །མདུན་དུ་བཤམས་པ་བ་བཤམས་ལ། །གོས་ཀྱི་གཤམ་དང་གཤར་སྦྱང་སོགས། །ག་ཡིས་འཕུལ་བས་ཤེས་པར་བྱ། །མཆོག་དཀར་གཞུ་ནི་ག་གཞུ་ལ། །གླེང་མོ་བྱེད་པ་ག་གླེང་ཡིན། །ཟས་སློང་བ་ནི་ས་སློང་ལ། །གྲོད་པ་ལྟོགས་པ་ལ་ལྟོགས་ཡིན ༑ ༑ རྩེ་མོའི་ཏོག་ནི་ཏ་སྒུར་ཏོག །ཆུང་བའི་དོག་ནི་ད་རྐྱང་ཡིན། །བྱད་ཀྱི་སྣ་ནི་ས་སྣ་ལ། །ཉན་བྱེད་རྣ་བ་ར་རྣ་ཡིན། །དག་འབྱིན་མནའ་ནི་མ་མནའ་ལ། །ན་ཚོད་ན་ཟུག་ན་རྐྱང་ཡིན། །དཔང་པོ་བྱེད་པ་ད་དཔང་ལ། ། པང་དུ་སྡོད་པ་པ་རྐྱང་ཡིན། །རྐེ་ཡི་ལྦ་བ་ལ་ལྦ་དང༌། ། ནང་དུ་སྦ་བ་ས་སྦ་ལ ༑ ༑ ཆུ་ཡི་རྦ་ནི་ར་རྦ་ཡིན། །སྦལ་པ་དག་ནི་ས་སྦལ་ལ། །གྲལ་ལ་སྡོད་པ་ག་གྲལ་ཡིན། །སོག་ལེས་དྲས་པ་ད་དྲས་ལ། །སྟ་རེ་དག་ནི་ས་སྟ་ཡིན།། ལྷ་བསང་བྱེད་པ་བ་བསང་ལ། །གསང་གཏམ་བྱེད་པ་ག་གསང་ཡིན། ། མཚོན་ཆ་གདེང་དང་གདེང་ཐོབ་དང༌། ཁ་གདང་སོགས་ལ་ག་ཡིས་འཕུལ།། ཉེས་པ་སྙོན་པ་ས་སྙོན་ལ། །ཤེས་པ་སྨྱོ་བ་ས་སྨྱོ་ཡིན། །གཉིད་ལོག་པ་ དེ་ག་གཉིད་ལ། །ཚད་པས་རྙིད་པ་ར་རྙིད་ཡིན། །གདམས་ངག་ཞུ་བ་ག་གདམས་ལ། །ཐག་པས་བསྡམས་པ་ས་བསྡམས་ཡིན། །རྩེད་མོ་རྩེ་བ་ར་རྩེ་ལ། །གནོད་པའི་གཙེ་བ་ག་གཙེ་ཡིན། །གྲངས་བརྩི་བརྩེ་སེམས་བརྩོན་འགྲུས་དག །ར་མགོ་བས་འཕུལ་ཅན་ཡིན་ནོ། །སེམས་ཙམ་པ་ནི་ཙམ་རྐྱང་ལ། ཁ་ཟས་རྩམ་པ་ར་རྩམ་ཡིན། །དབུས་གཙང་གཙང་མ་ག་གཙང་ལ

༑ ༑ ལུས་ཀྱི་རྩ་ནི་ར་རྩ་ཡིན། །རི་ཁྲོད་དབེན་དང་དབེན་བཅུག་བྱེད། ། ད་ཡིས་འཕུལ་བས་ཤེས་པར་བྱ། །འབིགས་པའི་གསོར་ནི་ག་གསོར་ལ། ། བསོད་ནམས་བསོད་སྙོམས་བ་བསོད་ཡིན། །འཆིང་བྱེད་ཞགས་པ་ཞ་ཞགས་ལ། །ཕྱགས་མ་དག་ནི་ཕ་ཕྱགས་ཡིན། །པགས་པ་མཉེན་པ་མ་ མཉེན་ལ། །གནོད་འཚེའི་ཉེན་ཁ་འཕུལ་མེད་ཉེན། །ཡུལ་ལྗོངས་ལྗན་ལྗིན་ལྕེ་ཡི་ལྗགས། །ལ་མགོ་ཅན་གྱི་ཇ་ཡིན་ནོ། །རྣམ་འགྱུར་རྣམ་གཡེང་ར་རྣམ་ལ ༑ ༑ སྣམ་བུ་སྣམ་སྦྱར་ས་སྣམ་ཡིན། །སྣག་ཚ་དག་ནི་ས་སྣག་ལ། །རྣག་ཁྲག་རྣག་ནི་ར་རྣག་ཡིན། །སྒོ་ང་དག་ཀྱང་ས་སྒོ་ལ། །ཐུགས་ཀྱི་དགོངས་པ་ད་དགོངས་ཡིན། །གྲངས་ཀྱི་བཞི་ནི་བ་བཞི་ལ། །ས་གཞི་དག་ནི་ག་གཞི་ཡིན། །སྐལ་ལྡན་དག་ནི་ས་སྐལ་ལ། །དུས་ཀྱི་བསྐལ་བ་བས་འཕུལ་བསྐལ ༑ ༑ དུད་འགྲོ་གཡི་དང་རིན་ཆེན་གཡུ། །གཡུལ་ཁ་ལ་སོགས་ག་ཡིས་འཕུལ།།རྩིག་པའི་རྨང་ནི་ར་རྨང་ལ། །འབྲས་བུ་སྨིན་པ་ས་སྨིན་ཡིན།། མངའ་ཐང་མངའ་ནི་མ་མངའ་ལ། །ང་ཚོ་ང་རྒྱལ་ང་རྐྱང་ཡིན། །མཚོན་ཆས་གསོད་པ་ག་གསོད་ལ། །དུས་ཀྱི་སྲོད་ནི་ར་བཏགས་སྲོད། །སྡེབ་ཁ་སྡེབ་སྦྱོར་ས་སྡེབ་ལ།

།སྨོན་ལམ་འདེབས་པ་འ་འདེབས་ཡིན། ། དག་པར་བྱེད་པའྀ་སྡེབ་སྦྱོར་རིན་ཆེན་རྒྱ་མཚོ་ཞེས་བྱ་བ། ས་པཎ་ཀུན་དགའ་རྒྱལ་མཚན་གྱིས་སྦྱར་བའོ།། །། ཆོས་རྗེ་ས་པཎ་གསུང་རབ་ཁ་སྐོང་པོད་དང་པོ། མེལ་པོའི་ཤུལ་བཞག་ལས། ས་སྐྱ་བཀའ་འབུམ། PAGE 286PAGE 287