༄༅། །ཕྱོགས་ཐམས་ཅད་ལས་རྣམ་པར་རྒྱལ་བ་འཇམ་དབྱངས་

ས་སྐྱ་པཎྜི་ཏ་ཆེན་པོ་ཀུན་དགའ་རྒྱལ་མཚན་དཔལ་ བཟང་པོའི་ཞབས་ཀྱི་གསུང་རབ་དཔེ་ བསྡུར་མ་པོད་དང་པོ་ བཞུགས། ། ༄༅། །ཐུབ་པའི་དགོངས་པ་རབ་ཏུ་གསལ་བའི་བསྟན་བཅོས་བཞུགས་སོ། ། ༄༅། །བླ་མ་དང་འཇམ་པའི་དབྱངས་ལ་གུས་པས་ཕྱག་འཚལ་ལོ། ། ཕན་བདེའི་འབྱུང་གནས་རྫོགས་པ་ཡི། །སངས་རྒྱས་རྒྱལ་བའི་སྲས་ལས་འཁྲུངས །། རྒྱལ་སྲས་སྟོང་ཉིད་སྙིང་རྗེ་ཡི། །བདག་ཉིད་བྱང་ཆུབ་སེམས་ལས་འཁྲུངས། །དེ་ཕྱིར་འགྲོ་ལ་ཕན་དོན་དུ། །བྱང་ཆུབ་སེམས་ལ་ཕྱག་འཚལ་ནས། །རྒྱལ་སྲས་རྣམས་ཀྱི་ལམ་བཟང་ལ། །འཇུག་པའི་རིམ་པ་བསྡུས་ཏེ་བཤད། །བློ་དང་ལྡན་པས་བྱང་ཆུབ་ཀྱི་མཆོག་ཏུ་སེམས་བསྐྱེད་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འདོད་པས། ཐེག་པ་ཆེན་པོ་མདོ་སྡེ་རྒྱན་ལས་འབྱུང་བའི་ལམ་གྱི་རིམ་པ་ནི། རིགས་དང་ཆོས་ལ་མོས་པ་དང༌། །དེ་བཞིན་དུ་ནི་སེམས་བསྐྱེད་དང༌། །སྦྱིན་ལ་སོགས་པ་བསྒྲུབ་པ་དང༌། །སེམས་ཅན་རྣམས་ཡོངས་སྨིན་བྱེད་དང༌། །སྐྱོན་མེད་པ་ལ་འཇུག་ཉིད་དང༌། །ཞིང་ནི་ཡོངས་སུ་དག་པ་དང༌། ། མི་གནས་མྱ་ངན་འདས་པ་དང༌། །བྱང་ཆུབ་མཆོག་དང་སྟོན་པའོ། །ཞེས་གསུངས་པ་དེ་ཉམས་སུ་ལེན་པར་འདོད་ན། ཐོག་མར་སྐལ་བ་དང་ལྡན་པའི་གཞི་རིགས་ངེས་པར་བྱའོ། །དེ་ཡང་མདོ་སྡེ་རྒྱན་ལས། རང་བཞིན་དང་ནི་རྒྱས་པ་དང༌། །དེ་ནི་རྟེན་དང་བརྟེན་པ་སྟེ། །ཡོད་མེད་གཉིས་དང་ཡོན་ཏན་ནི། ། སྒྲཽལ་བའི་དོན་དུ་རིག་པར་བྱ། །ཞེས་གསུངས་པ་ལྟར། རང་བཞིན་གྱི་རིགས་སེམས་ཅན་ཐམས་ཅད་ལ་ཡོད། རྒྱས་པའི་རིགས་བྱང་ཆུབ་ཏུ་སེམས་བསྐྱེད་ནས་ཡོད ༑ མ་བསྐྱེད་པ་ལ་མེད། རང་བཞིན་གྱི་རིགས་རྟེན། རྒྱས་པའི་རིགས་བརྟེན་པའོ ༑ ༑ རིགས་ལ་སཾ་སྐྲྀ་ཏའི་སྐད་དུ་གོ་ཏྲ་ཟེར་ལ། ཨོའི་སྒྲ་ཨུར་བསྒྱུར། རྐྱེན་ཎ་ ( ¡¶ ཞ ¡· - ཎ་ ) བྱིན་པས་གུ་ཎ། ཏྲ་སོ་སོར་ཕྲལ་ན་ཏཱ་ར་སྟེ། དེ་ལྟར་ཡོན་ཏན་ལ་བརྟེན་ནས་འཁོར་བའི་རྒྱ་མཚོའི་ཕ་རོལ་ཏུ་སྒྲོལ་བས་ཡོན་ཏན་སྒྲོལ་ཞེས་བྱ་བར་འགྱུར་རོ།

།རིགས་དེའི་རྟགས་ནི། སྦྱོར་བའི་སྔོན་དུ་སྙིང་རྗེ་དང༌། །མོས་པ་དང་ནི་བཟོད་པ་དང༌། །དགེ་བ་ཡང་དག་སྤྱོད་པ་རྣམས། །རིགས་ཀྱི་རྟགས་སུ་ངེས་པར་བཤད། །ཅེས་གསུངས་པས། ཆོས་ལ་མ་ཞུགས་པའི་སྔོན་ཉིད་ནས་སྙིང་རྗེ་ཆེ་བ་དང༌། དཀོན་མཆོག་གསུམ་ལ་མོས་པ་དང༌། གཞན་གྱིས་གནོད་པ་བྱས་པ་ལ་བཟོད་པ་ཆེ་བ་དང༌། དགེ་བའི་རྩ་བ་བྱེད་པ་ལ་རང་བཞིན་གྱིས་མོས་པ་སྟེ། འདི་ལྟ་བུ་སུ་ལ་ཡོད་ཀྱང༌། སངས་རྒྱས་ཀྱི་རིགས་ཡོད་པའི་རྟགས་སོ། །རིགས་དེའི་སྐྱོན་ནི། ཉོན་མོངས་གོམས་དང་གྲོགས་ངན་དང༌། །ཕོངས་དང་གཞན་གྱི་དབང་ཉིད་དེ། །མདོར་ན་རིགས་ཀྱི་ཉེས་པ་ནི། །རྣམ་པ་བཞིར་ནི་ཤེས་པར་བྱ། ། ཞེས་གསུངས་པ་ལྟར། ཉོན་མོངས་པ་གོམས་པའི་ཤུགས་དྲག་པས་ཟས་དང་ནོར་དང་སེམས་ཅན་ལ་ཆགས་སྡང་ཟློག་ཐབས་མེད་པ་སྐྱེ་བ་དང༌། གྲོགས་ངན་པ་སྟེ། གཉེན་ཚོ་དང་འབྲེལ་བ་དང༌། བླ་མ་ངན་པས་ཆོས་ལ་མི་འཇུག་ཅིང༌། གལ་ཏེ་འཇུག་ནའང་ཆོས་ཡང་དག་པ་ལ་མི་འཇུག་པར་ཕྱིན་ཅི་ལོག་ལ་འཇུག་ལ། ཁྱད་པར་དུ་བླ་མ་ངན་པ་གཅིག་དང་སྔོན་ལ་ཕྲད་ན་དེ་ཉིད་ལ་ཞུས་ན་ཆོས་ནོར་བ་ལས་མི་འབྱུང༌། མ་ནོར་བ་བཤད་པའི་བླ་མ་ལ་ཞུས་ན་ཁོང་མི་དགྱེས་ལ། དེ་དག་གི་ངོ་བསྲུངས་པས་ཆོས་ཡང་དག་པ་དང་མི་འཕྲད་པས་རིགས་ཀྱི་སྐྱོན་དང༌། ཟས་གོས་ཀྱིས་ཕོངས་པས་ཆོས་སྤྱོད་པའི་སྤོབས་པ་ཞུམ་པ་དང༌། ཉེ་དུ་དང་རྒྱལ་པོ་ལ་སོགས་པ་གཞན་གྱི་དབང་དུ་གྱུར་པས་ཆོས་ལ་འཇུག་ཏུ་མི་སྟེར་བ་སྟེ། ཙ་ན་ཀ་ལས། གཞོན་པའི་ཚེ་ན་ཕ་མའི་དབང་གྱུར་ལ། །དར་ལ་བབ་ནས་ཁྱིམ་ཐབ་དབང་དུ་གྱུར། །རྒས་པའི་ཚེ་ན་བུ་ཚའི་དབང་འགྱུར་བས། །བླུན་པོ་རང་དབང་རྟག་ཏུ་ཡོད་མ་ཡིན། །ཞེས་བཤད་པ་ལྟར་རོ། །རིགས་ཆད་པའང༌། མདོ་སྡེ་རྒྱན་ལས ༑ ལ་ལ་དཀར་པོའི་ཆ་མཐུན་དགེ་བ་མེད། །ལ་ལ་གཅིག་ཏུ་ཉེས་པར་སྤྱོད་རྗེས་འབྲང༌། །ལ་ལ་དཀར་པོའི་ཆོས་ཀུན་རྣམ་པར་བཅོམ། །དཀར་པོ་དམན་པ་ཡོད་པ ( ¡¶ ཞ ¡· + འང་ ) རྒྱུ་དང་བྲལ། །ཞེས་གསུངས་པ་ལྟར།

རེ་ཞིག་རིགས་ཆད་པ་དང་ ༑ གཏན་དུ་རིགས་ཆད་པ་གཉིས་སོ། །དེ་ལ་རེ་ཞིག་རིགས་ཆད་པ་ལ་བཞི་སྟེ ༑ དཀར་པོའི་ཆ་མཐུན་གྱི་དགེ་བ་མེད་པ། གཅིག་ཏུ་ཉེས་པར་སྤྱོད་པ། དཀར་པོའི་ཆོས་ཀྱི་ས་བོན་བཅོམ་པ། དཀར་པོའི་ས་བོན་ཡོད་ཀྱང་དགེ་བའི་བརླན་གྱིས་མ་སྨིན་པའོ། །གཏན་ནས་རིགས་ཆད་པ་སེམས་ཙམ་པ་འདོད། དབུ་མ་པ་མི་འདོད་མོད་ཀྱི། འོན་ཀྱང་འཁོར་བ་མཐའ་མེད་དུ་འདོད་པ་དེ་དག་ནི་དོན་གྱི་རིགས་ཆད་པ་ཡིན་པར་བལྟ་སྟེ། དཔེར་ན་རྒྱལ་པོ་གསལ་རྒྱལ་གྱི་བྱ་བའམ། རྒྱ་ནག་གི་བྱིས་པའི་གཏམ་རྒྱུད་བཞིན་ནོ།། །། གཉིས་པ་ཆོས་ལ་མོས་པ་དང་ཞེས་པའི་དོན་ཆོས་འདི་ལ་མོས་པའི་དོན་དུ་སྐྱབས་སུ་འགྲོ་བ་བཤད་ན་བཞི་སྟེ། སྐྱབས་སུ་འགྲོ་བའི་ངོ་བོ་ངོས་གཟུང་བ་དང་ ༑ དེའི་རང་བཞིན་ངེས་པར་བྱ་བ་དང༌། ངེས་པ་དེའི་བསླབ་བྱ་དང༌། དེ་ལྟར་བསླབས་པའི་ཕན་ཡོན་ནོ། །དང་པོ་ལ་གཉིས་ལས་མཚན་ཉིད་ནི། ཡུལ་མཆོག་ལ་བརྟེན་པར་ཁས་ལེན་པའོ། །གཉིས་པ་སྒྲའི་དོན་ནི་ ¡Ã ཤཱ་ར་ཎཾ་གཙྪ་མི་ ( ¡¶ ཞ ¡·¡¶ ལུ ¡· ས་ར་ཎཾ་ག་མ་ཎ་ ) ཞེས་བྱ་བ་སྐྱོབ་པས་ན་སྐྱབས། དེ་ལ་རྟེན་པར་བསྙེན་པས་ན་འགྲོ་བ་སྟེ། དེ་ཡང་མདོ་སྡེ་རྒྱན་ལས། འཚེ་བ་དག་ནི་ཐམས་ཅད་དང༌། །འཇིག་ཚོགས་ཐེག་པ་དམན་པ་དང༌། །ཐབས་མ་ཡིན་དང་ངན་སོང་ལས། །སྐྱོབ་ཕྱིར་སྐྱབས་ཀྱི་དམ་པ་ཡིན། །ཞེས་གསུངས་པ་ལྟར་རོ། །གཉིས་པ་དེའི་རང་བཞིན་ངེས་པར་བྱ་བ་ལ་སྐྱབས་སུ་འགྲོ་བའི་དབྱེ་བ་དང༌། དེའི་ཁྱད་པར་གཉིས་སོ། ། དང་པོ་ལའང་འཇིག་རྟེན་དང་འཇིག་རྟེན་ལས་འདས་པ་གཉིས། འཇིག་རྟེན་པ་ལའང་བློ་འཇིག་རྟེན་པ་དང༌། ཡུལ་འཇིག་རྟེན་པ་གཉིས། འཇིག་རྟེན་ལས་འདས་པ་ལའང་ཐུན་མོང་དང་ཐུན་མོང་མ་ཡིན་པ་གཉིས། ཐུན་མོང་བ་ལའང་ཉན་ཐོས་དང་རང་སངས་རྒྱས་གཉིས། ཐུན་མོང་མ་ཡིན་པ་ལ་ཡང་ཕ་རོལ་ཏུ་ཕྱིན་པ་དང་རྡོ་རྗེ་ཐེག་པ་གཉིས་ཏེ་དེ་ལྟར་དྲུག་གོ །གཉིས་པ་དེའི་ཁྱད་པར་ལ་རྒྱུ་དང་ ༑ ཡུལ་དང༌། དུས་དང༌། ཆེད་དུ་བྱ་བའི་ཁྱད་པར་བཞི་ལས།

དང་པོ་ནི། འཇིག་རྟེན་པའི་སྐྱབས་སུ་འགྲོ་བའི་རྒྱུ་འཇིགས་པ་དང་འདོད་པ་གཙོ་ཆེ་ལ། ཉན་ཐོས་དང་རང་སངས་རྒྱས་ལའང་འཇིགས་པ་དང་འདོད་པའང་ཡོད་མོད་ཀྱི་རྒྱུ་དད་པ་གཙོ་ཆེ། བྱང་ཆུབ་སེམས་དཔའ་ལ་རྒྱུ་གསུམ་པོ་དེ་ཡང་ཡོད་མོད་ཀྱི་སྙིང་རྗེ་གཙོ་ཆེའོ། །གཉིས་པ་ཡུལ་གྱི་ཁྱད་པར་ནི་འཇིག་རྟེན་དང་འཇིག་རྟེན་ལས་འདས་པ་གཉིས་ལས། འཇིག་རྟེན་པ་ལ་ཡུལ་གཉིས་ཏེ། དམན་པ་དང༌། མཆོག་གོ ༑ དང་པོ་ནི་དབང་ཕྱུག་དང་ཚངས་པ་ལ་སོགས་པ་ལྷ་ཆེན་པོ་དག་གམ། རི་དང་ཤིང་ལ་སོགས་པ་རང་གང་མོས་ལ་སྐྱབས་སུ་འགྲོ་སྟེ། འཇིགས་པས་ཉེན་པ་ཁ་ཅིག་ནི། །ཕལ་ཆེར་རི་དང་ནགས་ཚལ་ལམ། །ལྗོན་ཤིང་ཆེ་ལ་སྐྱབས་འགྲོ་ཡི ༑༑ སྐྱབས་དེ་དམ་པ་མ་ཡིན་ཏེ། །སྐྱབས་དེ་ལ་ནི་བརྟེན་ནས་སུ། །འཇིགས་པ་ཆེ་ལས་མི་གྲོལ་ལོ། །ཞེས་གསུངས་པ་ལྟར་རོ། །གཉིས་པ་ ( ¡¶ ལུ ¡· + ཡུལ་ ) མཆོག་ནི ༑ ཡུལ་དཀོན་མཆོག་གསུམ་ལ་སྐྱབས་སུ་འགྲོ་ན་ཡང་བློ་འཇིག་རྟེན་པ་སྟེ། ཚེ་འདི་དང་ཕྱི་མའི་འཇིགས་པ་སྐྱོབ་པའམ། ལེགས་པ་ལ་སྨོན་པའི་སྒོ་ནས་སྐྱབས་འགྲོ་བྱེད་པ་སྟེ། བསམ་པ་དེས་དཀོན་མཆོག་གསུམ་ལ་སྐྱབས་སུ་འགྲོའང་འཁོར་བ་ལས་མི་གྲོལ་བའི་ཕྱྀར་རོ། །གཉིས་པ་འཇིག་རྟེན་ལས་འདས་པ་ལ་གཉིས་ཏེ། ཐུན་མོང་དང་ཐུན་མོང་མ་ཡིན་པའོ། །དང་པོ་ལ་གཉིས་ལས་ཉན་ཐོས་ནི་དགེ་འདུན་གྱིས་གཙོར་བྱས་པའི་དཀོན་མཆོག་གསུམ་ལ་སྐྱབས་སུ་འགྲོ་ཞིང༌། རང་སངས་རྒྱས་ནི་ཆོས་ཀྱིས་གཙོར་བྱས་པའི་དཀོན་མཆོག་གསུམ་ལ་སྐྱབས་སུ་འགྲོའོ ༑ ༑ གཉིས་པ་ཐུན་མོང་མ་ཡིན་པ་ལ་གཉིས་ལས། ཕ་རོལ་ཏུ་ཕྱིན་པ་བ་ནི་སངས་རྒྱས་ཀྱིས་གཙོར་བྱས་པའི་དཀོན་མཆོག་གསུམ་ལ་སྐྱབས་སུ་འགྲོ་སྟེ། རྒྱུད་བླ་མ་ལས། སྤང་ཕྱིར་སླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམས་གཉིས་དང་འཕགས་པའི་ཚོགས། །གཏན་གྱི་སྐྱབས་གནས་མ་ཡིན་ཏེ། །དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཡིན། །སྐྱོབ་པ་ཆོས་ཀྱི་སྐུ་ཅན་ཏེ།

།ཚོགས་ཀྱང་དེ་ཡི་མཐར་ཐུག་ཕྱིར། ། ཞེས་གསུངས་སོ། །གཉིས་པ་རྡོ་རྗེ་ཐེག་པའི་སྐྱབས་སུ་འགྲོ་བའི་ཚུལ་ནི། གསང་སྔགས་ཀྱི་སྐབས་སུ་བཤད་པར་བྱ་བས་འདིར་མི་བཤད་དོ། །དེ་ལྟ་བུའི་དཀོན་མཆོག་གསུམ་ལ་ཡང་ངོས་འཛིན་ལུགས་མི་འདྲ་སྟེ། ཉན་ཐོས་དང་རང་སངས་རྒྱས་ནི་སངས་རྒྱས་ལ་སྐུ་གསུམ་མི་འདོད། རྡོ་རྗེ་གདན་དུ་སངས་རྒྱས་པའི་ ( ¡¶ ཞ ¡· + སངས་རྒྱས་ ) ཤཱཀྱ་ཐུབ་པ་ལ་སོགས་པ་དེ་ཉིད་སངས་རྒྱས་མཚན་ཉིད་པར་འདོད ༑ ཆོས་ཀྱང་ཐེག་པ་ཆེན་པོ་མི་འདོད། ཉན་ཐོས་ཀྱི་གསུང་རབ་ཉིད་འདོད། དགེ་འདུན་ཡང་བྱང་ཆུབ་སེམས་དཔའ་མི་འདོད་པར་ཉན་ཐོས་ཀྱི་གང་ཟག་བརྒྱད་ཉིད་འདོད་དོ། །ཐེག་པ་ཆེན་པོ་ལ་ཕ་རོལ་ཏུ་ཕྱིན་པ་བ་ནི་སངས་རྒྱས་སྐུ་གསུམ་གྱི་བདག་ཉིད་ཅན། ཆོས་ཐེག་པ་ཆེན་པོ། དགེ་འདུན་ནི་བྱང་ཆུབ་སེམས་དཔའ་ཁོ་ན་འདོད་དོ། །གསང་སྔགས་ཀྱི་དཀོན་མཆོག་གསུམ་ནི་འདིར་མི་བཤད་དོ ༑ ༑ གསུམ་པ་དུས་ཀྱི་ཁྱད་པར་ནི་འཇིག་རྟེན་པ་ཚེ་འདི་ཕྱིའི་རང་དོན་ཕྲ་མོ་ནམ་ཐོབ་པ་ལས་མ་གཏོགས་པ་ཇི་སྲིད་འཚོ་བ་དང་སྙིང་པོ་བྱང་ཆུབ་ཀྱི་བར་གྱི་ཐ་སྙད་མི་ཤེས་ཤིང༌། ཉན་ཐོས་དང་རང་རྒྱལ་ཇི་སྲིད་འཚོ་བ་ལས་མ་གཏོགས་པ་སྙིང་པོ་བྱང་ཆུབ་ཀྱི་བར་ཀྱི་སྐྱབས་འགྲོ་མི་འདོད་ལ། བྱང་ཆུབ་སེམས་དཔའ་ཇི་སྲིད་སྙིང་པོ་བྱང་ཆུབ་ཀྱི་བར་དུ་སྐྱབས་སུ་འགྲོའི། གཞན་མི་འདོད་དོ། །དེ་ལ་ཁ་ཅིག་ཇི་སྲིད་འཚོ་བའི་སྒྲ ( ¡¶ ཞ ¡· + དེ ) ། ཚེ་ཇི་སྲིད་འཚོ་བ་ལ་མི་ཟེར་བར་སེམས་ཇི་སྲིད་འཚོ་བ་ཞེས་བྱ་བ་སངས་རྒྱས་མ་ཐོབ་ཀྱི་བར་དུ་སྐྱབས་སུ་འགྲོ་བ་ཉིད་ཡིན། འདི་སེམས་བསྐྱེད་རྐུ་ཐབས་མ་བྱ་བ་ཡིན་ལོ། ། ( ¡¶ ཞ ¡·¡¶ ལུ ¡· + དེ་མི་འཐད་དེ། ) དེ་ལྟར་བྱས་ན་ཐུན་མོང་དང་ཐུན་མོང་མ་ཡིན་པའི་སྐྱབས་འགྲོ་ཁྱད་མེད་དུ་འགྲོ་ཞིང༌། སོ་སོར་ཐར་པ་དང་བྱང་ཆུབ་སེམས་དཔའི་སྡོམ་པ་ཚུལ་གཅིག་ཏུ་འགྱུར་ལ། མདོ་སྡེ་རྒྱན་ལས། ཐེག་པ་ཆེན་པོའི་སྐྱབས་འགྲོ་ཆོས་བཞི་ལྡན་དུ་བཤད་པ་དང་འགལ་ཞིང༌།

མདོ་རྒྱུད་གང་ནས་ཀྱང་འདི་འདྲའི་ཚུལ་གསུངས་པ་མེད་པའི་ཕྱིར། ཆོས་རྒྱུས་ཆུང་ལ་འདོད་རྔམས་ཆེས་པའི་སྐྱོན་ཡིན་ནོ། །བཞི་པ་ཆེད་དུ་བྱ་བའི་ཁྱད་པར་ནི། འཇིག་རྟེན་པ་རང་གི་ཚེ་འདི་ཕྱིའི་དོན་ཙམ་ལ་དམིགས་ནས་སྐྱེལ་མ་ལྟ་བུའི་ཚུལ་དུ་སྐྱབས་སུ་འགྲོ། ཉན་ཐོས་ནི་རང་དོན་དུ་དགྲ་བཅོམ་ཐོབ་པར་འདོད་པས། རང་སངས་རྒྱས་རང་དོན་དུ་རྟེན་འབྲེལ་རྟོགས་ནས་སངས་རྒྱས་མི་བཞུགས་པའི་ཞིང་དུ་རང་བྱུང་གི་ཡེ་ཤེས་ཐོབ་པར་འདོད། བྱང་ཆུབ་སེམས་དཔའ་གཞན་དོན་དུ་རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་པར་འདོད་པས་སྐྱབས་སུ་འགྲོའོ། །དེའང་རྒྱུད་བླ་མ་ལས། སྟོན་པ་བསྟན་པ་སློབ་དཔོན་གྱིས ༑ ༑ ཐེག་པ་གསུམ་དང་བྱེད་གསུམ་ལ། །མོས་པ་རྣམས་ཀྱི་དབང་བྱས་ནས།། སྐྱབས་གསུམ་རྣམ་པར་བཞག་པ་ཡིན། །ཞེས་གསུངས་པ་ལྟར་རོ། །གསུམ་པ་བསླབ་པར་བྱ་བ་ལ་ཐུན་མོང་གི་བསླབ་བྱ་དང་སོ་སོའི་བསླབ་བྱ་གཉིས་སོ། །དང་པོ་ལའང་བསྒྲུབ་པར་བྱ་བ་དང༌། སྤང་བར་བྱ་བ་གཉིས་ལས། བསྒྲུབ་པར་བྱ་བ་ལའང་གསུམ་སྟེ། སྐྱེས་བུ་དམ་པ་དང་འགྲོགས་པ་དང༌། དམ་པའི་ཆོས་མཉན་པ་དང་ ༑ ཆོས་བཞིན་བསྒྲུབ་པའོ། །དང་པོ་ནི་བླ་མ་མཚན་ཉིད་དང་ལྡན་པ་ལ་ཆོས་མཉན་ཞིང༌། ཆོས་བཞིན་དུ་སྒྲུབ་པའི་གྲོགས་པོ་ལ་ཡིད་རྟོན་ལ། ཉེ་དུ་དང་འབྲེལ་བ་དང་གཡོག་འཁོར་ཐམས་ཅད་ཆོས་ལ་འཛུད་པའོ། །གཉིས་པ་དམ་པའི་ཆོས་མཉན་པ་ནི། སངས་རྒྱས་ཀྱིས་གསུངས་ངེས་པའི་སྡེ་སྣོད་གསུམ་མམ། དབང་ཐོབ་པ་ཡིན་ན་རྒྱུད་སྡེ་བཞི་མཉན། ཡང་ན་བཀའི་དགོངས་པ་འགྲེལ་བའི་བསྟན་བཅོས་མགོན་པོ་བྱམས་པའམ་ཐོགས་མེད་སྐུ་མཆེད་དམ་ཀླུ་སྒྲུབ་ཡབ་སྲས་སམ། ཕྱོགས་ཀྱི་གླང་པོའམ། ཆོས་ཀྱི་གྲགས་པའམ། སློབ་དཔོན་ཞི་བ་ལྷའམ ༑ ཡོན་ཏན་འོད་ལ་སོགས་པས་མཛད་པའི་ཁུངས་ཐུབ་པའི་ཆོས་མཉན་དགོས་ལ། གསང་སྔགས་ཡིན་ན་ཡང་བྱང་ཆུབ་སེམས་དཔའི་འགྲེལ་པ་གསུམ་མམ ༑ གྲུབ་ཐོབ་རྣམས་ཀྱིས་མཛད་པའི་གྲུབ་པ་སྡེ་བདུན་ནམ།

སློབ་དཔོན་རྣལ་འབྱོར་གྱི་དབང་ཕྱུག་བིརྺ་པ་དང༌། རྒྱལ་པོ་ཨིནྡྲ་བྷཱུ་ཏི་དང༌། རྡོ་རྗེ་དྲིལ་བུ་པ་ལ་སོགས་པས་མཛད་པའི་བསྟན་བཅོས་ཁུངས་ནས་བྱུང་བ་མཉན་དགོས་ཏེ། མདོར་ན་སངས་རྒྱས་ཀྱིས་གསུངས། སྡུད་པ་པོས་བསྡུས། གྲུབ་ཐོབ་ཀྱིས་བསྒོམས། པཎྜི་ཏས་བཤད། ལོ་ཙཱ་བས་བསྒྱུར། མཁས་པ་རྣམས་ལ་གྲགས་པ་ཞིག་སངས་རྒྱས་ཀྱི་བསྟན་པ་ཡིན་པས་དེ་ལ་ཉན་བཤད་སྒོམ་སྒྲུབ་བྱེད་དགོས་སོ། །དེ་རྣམས་ལས་བཟློག་པའི་ཆོས་གཅིག་བྱུང་ན་ཟབ་ཟབ་འདྲ་ཡང་སངས་རྒྱས་ཀྱི་བསྟན་པ་མ་ཡིན་པས་ཉན་བཤད་བསྒོམ་བསྒྲུབ་བྱར་མི་ཉན་ནོ། །ལེགས་ལེགས་འདྲ་བ་མུ་སྟེགས་དང་ཆོས་ལུགས་གཞན་ལའང་འདུག་སྟེ་སངས་རྒྱས་ཀྱི་བསྟན་པ་མ་ཡིན་པས་དོར་ལ་བཞག་གོ །གསུམ་པ་ཆོས་བཞིན་དུ་བསྒྲུབ་པ་ལ་གཉིས་ཏེ། སྤྱིར་སྡེ་སྣོད་དང་མཐུན་པར་བྱ་བ་དང༌། བྱེ་བྲག་ཏུ་འཕྲལ་གྱི་སྤྱོད་པ་ཇི་ལྟར་བསྒྲུབ་པའོ།། དང་པོ་ནི་སྤྱོད་པ་འདུལ་བ་དང་མཐུན། སྒོམ་པ་མདོ་སྡེ་དང་མཐུན། བཤད་པ་མངོན་པ་དང་མཐུན། གསང་སྔགས་རྒྱུད་སྡེ་དང་མཐུན་པ་ཞིག་དགོས། དེང་སང་བོད་འདི་ན་སྡེ་སྣོད་གསུམ་དང་མི་མཐུན། རྒྱུད་སྡེ་བཞི་དང་འགལ་བའི་ཆོས་པ་ངོ་མཚར་ཅན་དུ་བྱེད་པ་མང་པོ་འདུག་སྟེ། ངས་ཅི་ཡིན་ངོ་མ་ཤེས་སོ། །གཉིས་པ་བྱེ་བྲག་ཏུ་འཕྲལ་གྱི་སྤྱོད་པ་ཇི་ལྟར་བསྒྲུབ་པ་ནི། འདུག་པའི་ཚེ་དཀོན་མཆོག་གསུམ་ལ་བརྟེན་པར་བསམ། འགྲོ་བའི་ཚེ་སྤྱིར་དཀོན་མཆོག་གསུམ། ཁྱད་པར་དུ་གར་འགྲོ་བའི་ཕྱོགས་ཀྱི་དཀོན་མཆོག་གསུམ་ལ་སྐྱབས་འགྲོ་བྱེད་ཅིང་འགྲོ་སྟེ། དབུས་ན་སངས་རྒྱས་རྣམ་པར་སྣང་མཛད། ཤར་ཕྱོགས་ན་མི་འཁྲུགས་པ། ལྷོ་ཕྱོགས་ན་རིན་ཆེན་འབྱུང་ལྡན། ནུབ་ཕྱོགས་ན་སྣང་བ་མཐའ་ཡས། བྱང་ཕྱོགས་ན་དོན་ཡོད་གྲུབ་པ་བཞུགས་པ་རྣམས་ལ་གསོལ་བ་འདེབས་ཤིང་ཕྱིན་པས་གནས་སྐབས་ཀྱི་བར་ཆད་ཞི་ ( ¡¶ ཞ ¡· + ཞིང་ ) བསམ་པ་འགྲུབ། མཐར་ཐུག་སངས་རྒྱས་རྣམས་དང་མཇལ་བ་འཐོབ་བོ། །ཟས་ཟ་བའི་ཚེ་ཡང་ཅི་ཟ་ཅི་འཐུང་གི་ཕུད་ཀྱིས་མཆོད།

དེའང་ཡི་དམ་བླང་བའི་ཆོ་ག་དང༌། སློབ་དཔོན་མེ་ཏྲཱི་བའི་ལྟ་བ་ངན་སེལ་དང༌། ཆོས་རྗེ་ས་སྐྱ་པ་ཆེན་པོའི་ལས་དང་པོ་པའི་བྱ་བ་ལ་སོགས་པ་ནས་གསུངས་པ་ལྟར། ཨོཾ་མ་ཧཱ་གུ་རུ་བཛྲ་ནཻ་བི་དྱ་ཨཱཿཧཱུྃ་ཞེས་པས་བླ་མ་ལ་ནཻ་བི་དྱེ་གཅིག་དབུལ། སངས་རྒྱས་དང་བྱང་ཆུབ་སེམས་དཔའ་ཡི་དམ་གྱི་ལྷ་རྣམས་ལ་སོ་སོར་གྲུབ་ནའང་ལེགས་མོད་ཀྱི་སྤྱི་ལ། ཨོཾ་སརྦ་བུངྔྷ་བོ་ངྷི་སཏྭཱ་ནཱཾ་བཛྲ་ནཻ་བི་དྱ་ཨཱཿཧཱུྃ། ཞེས་པའི་ཐུན་མོང་དུ་ནཻ་བི་དྱེ་གཅིག་དབུལ། དེ་ནས་གཏོར་མ་ཟ་བ་རྣམས་ལ་གཏོར་མ་གཅིག་སྦྱིན་ཏེ། དེའང་འབྱུང་པོ་སྤྱིའི་གཏོར་མའི་སྔགས་ནི། ཨོཾ་ཨ་ཀཱ་རོ་མུ་ཁཾ་སརྦ་ངྷརྨཱ་ཎཱཾ་ཨཱདྱ་ནུཏྤནྣ་ཏྭཏ་ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་པ་ཡིན་པར་གསུངས་ལ། ཡི་དྭགས་ལ་ནི་ཁ་འབར་མའི་གཏོར་མས་སྦྱིན་ཏེ། དེའང་ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ། ཨོཾ་སམྦྷ་ར་སམྦྷ་ར་ཧཱུྃ་ཞེས་བྱ་བའི་སྔགས་སྔོན་ལ་བརྗོད་ནས་དེ་བཞིན་གཤེགས་པ་བཞིའི་མཚན་ཕྱི་ནས་བརྗོད་པ་གཟུངས་ནས་གསུངས་པས་དེ་བཞིན་དུ་བྱའོ། ཁ་ཅིག་སྔོན་ལ་དེ་བཞིན་གཤེགས་པ་བཞིའི་མཚན་བརྗོད་ནས་སྔགས་ཕྱི་ནས་བརྗོད་པའི་ལག་ལེན་བྱེད་པ་ཡོད་དེ། སངས་རྒྱས་ཀྱིས་མ་གསུངས་པས་མ་དག་པ་ཡིན་ནོ། །ཆུ་སྦྱིན་ཡང་ཆུ་རྐྱང་པ་ཟས་དང་མ་འདྲེས་པ་དགོས། འདྲེས་ན་ཡི་དྭགས་འཇུར་གེགས་ཅན་གྱིས་མི་ཐོབ་པར་གསུངས་པས་ཆུ་སྦྱིན་ལ་ཟན་འཇུག་པའང་སངས་རྒྱས་ཀྱིས་མ་གསུངས་སོ། །དེ་ནས་ཆང་བུ་གཅིག་ཨོཾ་ཧ་རི་ཏེ་སྭཱ་ཧཱ། ཞེས་པས་གནོད་སྦྱིན་མོ་འཕྲོག་མ་ལ་སྦྱིན། ཡང་ཨོཾ་ཧ་རི་ཏེ་བཛྲ་ཡཀྵི་ནི་སྭཱཧཱ། ཞེས་པས་འཕྲོག་མའི་བུ་ལྔ་བརྒྱ་ལ་ཆང་བུ་གཅིག་སྦྱིན། དེ་ནས་ཕུད་ལ་དབང་བའི་འབྱུང་པོ་སྤྱི་ལ། ཨོཾ་ཨ་གྲ་པཎྜི་ཨ་སི་བྷྱཿསྭཱ་ཧཱ།

ཞེས་པས་ཆང་བུ་གཅིག་སྦྱིན་ནོ། །དེའང་འཕྲོག་མའི་མདོ་ལས། ང་སྟོན་པར་ཁས་འཆེ་བ་རྣམས་ཀྱིས་གནོད་སྦྱིན་མོ་འཕྲོག་མ་ལ་ཆང་བུ་ ( ¡¶ ཞ ¡· གཅིག་ ) བྱིན་ཅིག་ཅེས་གསུངས་ལ། རྡོ་རྗེ་རྩེ་མོའི་རྒྱུད་ལས་ཀྱང༌། ཟས་ཀྱི་ཕུད་ལ་ཆང་བུ་སྦྱིན། །ཅེས་གསུངས་པ་དང༌། དེ་བཞིན་དུ་དུས་ཀྱི་འཁོར་ལོ་ལ་སོགས་པ་མདོ་རྒྱུད་མང་པོ་ནས་གསུངས་སོ། །དེང་སང་བོད་འདི་ན་སངས་རྒྱས་ཀྱིས་གསུངས་པའི་གཏོར་མ་དང་ཆང་བུ་ལ་སོགས་པ་མི་བྱེད་པར། བཙན་མཆོད་པའི་ཡས་སྟགས་ལྟར་འབྲང་རྒྱས་དང་གྲུ་གསུམ་ལ་སོགས་པ་ ( ¡¶ ཞ ¡·¡¶ ལུ ¡· + གཞན་ ) བྱེད་པ་མཐོང་སྟེ། སངས་རྒྱས་ཀྱི་བསྟན་པ་ཡིན་མ་ཡིན་ཐེ་ཚོམ་ཟའོ། །དེས་ན་ཟས་ཀྱི་རྣལ་འབྱོར་ཡང་རང་རང་གི་གཞུང་དང་མཐུན་པར་བྱས་ལ་བཟའོ། །ཉལ་བའི་རྣལ་འབྱོར་ཡང༌། མགོན་པོ་མྱ་ངན་འདས་གཟིམས་ལྟར། །འདོད་པའི་ཕྱོགས་སུ་ཉལ་བར་བྱ། །ཞེས་གསུངས་པ་ལྟར་མགོ་ཤར་རམ་བྱང་དུ་བསྟན་ལ་གཞོགས་གཡས་པ་འོག་ཏུ་བཅུག་སྟེ་སྣང་བ་མཐའ་ཡས་ཀྱི་ཏིང་ངེ་འཛིན་ལ་མཉམ་པར་བཞག་ནས་སངས་རྒྱས་ཀྱི་ཆོས་ཀྱི་སྐུ་སྟོང་པ་ཉིད་ཀྱི་ངང་ལ་ཉལ་ལོ། །ལྡང་བའི་དུས་སུ་སངས་རྒྱས་ཀྱི་གཟུགས་ཀྱི་སྐུའི་ང་རྒྱལ་གྱིས་ལངས་ལ་བྱ་བ་ཐམས་ཅད་སྤྱོད་ཡུལ་ཡོངས་སུ་དག་པའི་མདོ་བཞིན་དུ་བྱའོ། །གཞན་ཡང་བདེ་བ་དང་སྐྱིད་པ་ཅི་བྱུང་ཡང་བླ་མ་དང་དཀོན་མཆོག་གསུམ་ལ་དབུལ། ན་ཚ་དང་སྡུག་བསྔལ་ཅི་བྱུང་ཡང་བླ་མ་དང་དཀོན་མཆོག་གསུལ་ལ་བློ་གཏད། དེ་ལ་སྔགས་ཟློས་དང༌། དམིགས་པ་དང༌། སྨན་དཔྱད་དང༌། ཀློག་འདོན་པ་ལ་སོགས་པ་ཐམས་ཅད་ཀྱང་ཆོས་དཀོན་མཆོག་གི་ཡན་ལག་ཡིན་པས་སྐུར་པ་མི་གདབ་པར་འབད་ལ་བྱའོ། ། འདི་ལ་ཁ་ཅིག་སྨན་དཔྱད་དང་ཀློག་འདོན་པ་ལ་སོགས་པ་བྱས་ན། ཆོས་ ( ¡¶ ཞ ¡· - ཆོས་ ) དཀོན་མཆོག་ལ་བློ་མ་ཁེལ་བ་ཡིན་སྨན་དཔྱད་པས་དཀོན་མཆོག་གསུམ་ལ་སྐྱབས་སུ་སོང་བ་བཟང༌། སྨན་ཟོས་ན་སྐྱབས་འགྲོ་ལ་གནོད་ཟེར་བ་ཡོད་དེ། དེ་ལྟ་ན་འདུལ་བ་ལུང༌། སྨན་གྱི་གཞི་ལས་དགེ་སློང་ནད་པས་སྨན་པ་དང་སྨན་བསྟེན་པར་གསུངས་པ་དང༌།

བཟའ་བཏུང་ཡང་སྨན་རྣམ་བཞིའི་གཅིག་ཏུ་གསུངས་པས་བཟའ་བཏུང་ཟོས་པས་ཀྱང་སྐྱབས་འགྲོ་ཉམས་པར་འགྱུར་རོ། ། དེས་ན་བཟའ་བཏུང་ཟ་བཞིན་དུ་སྨན་ཟོས་ན་སྐྱབས་འགྲོ་ལ་གནོད་ཟེར་བ་ག་ལ་རིགས ༑ མཁས་པས་མཐོང་ན་ཁྲེལ་བར་འགྱུར་རོ། །གཞན་ཡང་སྲོག་དང་བྱ་དགའི་ཕྱིར་ཡང་དཀོན་མཆོག་གསུམ་མི་སྤང་ཞིང་བྱ་བ་ཅི་དང་ཅི་བྱེད་པ་ཐམས་ཅད་དཀོན་མཆོག་གསུམ་གྱི་ཞབས་ཏོག་བྱ་བ་ལ་བསླབ་བོ། །གཉིས་པ་སོ་སོའི་བསླབ་བྱ་ནི། མདོ་ལས། གང་ཞིག་སངས་རྒྱས་སྐྱབས་སོང་བ། །དེ་ནི་ཡང་དག་དགེ་བསྙེན་ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་འགྲོ་བ་མ་ཡིན་ནོ།། དམ་པའི་ཆོས་ལ་སྐྱབས་སོང་བ། །འཚེ་ཞིང་གསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་སོང་བ། །མུ་སྟེགས་གཞན་ལ་ཕྱོགས་ ( ¡¶ ཞ ¡· ཕྱག་ ) མི་བྱེད། ། ཅེས་གསུངས་པས་སངས་རྒྱས་ལ་སྐྱབས་སུ་སོང་ན། ལྷ་གཞན་ལ་སྟོན་པར་མི་གཟུང་ ༑ དམ་པའི་ཆོས་ལ་སྐྱབས་སུ་སོང་ན། སེམས་ཅན་ལ་འཚེ་བ་མི་བྱེད། དགེ་འདུན་ལ་སྐྱབས་སུ་སོང་ན། མུ་སྟེགས་ཅན་ལ་སློབ་དཔོན་དུ་མི་བྱའོ། ། གཞན་ཡང་སངས་རྒྱས་ལ་སྐྱབས་སུ་སོང་ན། ལྷ་གཞན་ལ་སྟོན་པར་མི་གཟུང༌། ཆོས་ལ་སྐྱབས་སུ་སོང་ན། ཆོས་མ་ཡིན་པ་ལ་ལམ་དུ་མི་བྱ། དགེ་འདུན་ལ་སྐྱབས་སུ་སོང་ན། དགེ་འདུན་མ་ཡིན་པ་ལ་གྲོགས་དང་མཆོད་གནས་སུ་མི་གཟུང་ངོ༌། །ཆོས་སྐྱོང་དང་ཕྱོགས་སྐྱོང་བཅུ་ལ་སོགས་པ་འཇིག་རྟེན་པའི་ལྷ་ལ་ཕྱག་དང་མཆོད་པ་དང་གཏོར་མ་ཙམ་བྱས་པས་སྐྱབས་འགྲོ་མི་འཇིག་གི དེ་དག་ལ་སྐྱབས་འགྲོ་བྱས་ན་སྐྱབས་འགྲོའི་སྡོམ་པ་འཇིག་སྟེ། དཔེར་ན་འབངས་ཀྱིས་རང་གི་ཇོ་བོ་མ་ཡིན་པ་ལ་ཕྱག་དང་མཆོད་པ་བྱས་ཀྱང་རང་གི་ཇོ་བོའི་ར་བ་ལས་མི་འདའ་ཡི། ཇོ་བོ་ལས་གཞན་ལ་སྐྱབས་བཅོལ་ན་ཇོ་བོས་རྟེན་མ་ཐུབ་པས་ཇོ་བོའི་ར་བ་ལས་འདས་པ་བཞིན་ནོ། །དེང་སང་བོད་འདི་ན་ཁ་ཅིག ཐང་ལྷ་ལ་སོགས་པ་ལ་ཇོ་བོ་ཞེས་བརྗོད་ན། སྐྱབས་འགྲོ་ལ་གནོད་ཟེར་བཞིན་དུ་ཕྱོགས་སྐྱོང་དང་གནོད་སྦྱིན་གྱི་སྡེ་དཔོན་ཆེན་པོ་རྣམས་དང་ཡུལ་གྱི་ལྷ་ཚུན་ཆད་ལ་སྐྱབས་འགྲོ་བྱེད་པ་མཐོང་སྟེ།

དེ་ལྟར་བྱས་ན་སྐྱབས་འགྲཽའི་སྡོམ་པ་ལ་གནོད་དོ ༑༑ གལ་ཏེ་འདི་དག་བྱང་ཆུབ་སེམས་དཔའི་དགེ་འདུན་ཡིན་ནོ་ཞེ་ན། དེ་ལྟར་ན་དཀོན་མཆོག་གསུམ་ལ་སྐྱབས་འགྲོ་བྱས་པ་ཉིད་ཀྱི་ཁོངས་སུ་འདུའོ། །དེ་ལྟ་མ་ཡིན་པར་དགོས་སུ་སྐྱབས་འགྲོ་བྱས་ན། མུ་སྟེགས་བྱེད་དང་འདྲེས་ནས་འགྲོ་སྟེ། མུ་སྟེགས་བྱེད་ཀྱང་བརྒྱ་བྱིན་དང་ཚངས་པ་དང་དབང་ཕྱུག་ཆེན་པོ་ལ་སོགས་པ་འཇིག་རྟེན་སྐྱོང་བ་ཉིད་ལ་སྐྱབས་སུ་འགྲོ་བ་ཡིན་ནོ། ཁ་ཅིག་ཆོས་ལ་འགོམས་པ་ལ་སོགས་པ་མ་གུས་པའམ། ཆོས་ལ་ཉོ་ཚོང་ངམ་རྟེང་པར་བཅུག་པ་ལ་སོགས་པས་ཆོས་སྤངས་པར་འགྱུར་བས། ཆོས་ཀྱི་སྐྱབས་འགྲོ་འཆོར་ཟེར་བཞིན་དུ། ཆོས་ཉན་བཤད་བཀག་པས། སྐྱབས་འགྲོ་ལ་མི་གནོད་སྙམ་ནས་ཉན་བཤད་མ་བྱེད་ཅེས་ཟེར་བ་འདུག་སྟེ། སྤྱིར་ཆོས་ལ་ཉོ་ཚོང་བྱས་པའང་ཉེས་པ་ཆེ་མོད་ཀྱི། འོན་ཀྱང་ཉོ་བ་པོའི་སར་ཡང༌། ཀློག་པ་ལ་སོགས་པ་རྒྱུན་མི་ཆད་པས་རང་ཉམས་པར་འགྱུར་གྱི་བསྟན་པ་སྤྱི་འཇིག་མི་ནུས་ལ། ཉན་བཤད་བཀག་ན་མཁས་པ་རྒྱུན་ཆད། ཆོས་ཤེས་པ་མེད་ན་པུ་སྟི་མང་ཡང་སངས་རྒྱས་ཀྱི་བསྟན་པ་ཞིག་པ་ཡིན ༑ དེས་ན་ཉེས་པ་ཆུང་བའི་ཆོས་འཚོང་བ་ལ་སོགས་པ་ལ་འཇིགས་ལ། ཉེས་པ་ཆེ་བའི་ཉན་བཤད་འགོག་པ་དེ་དག་གིས་ཆོས་ཀྱི་སྐྱབས་འགྲོའི་རྩ་བ་མ་གོ་བ་ཡིན་ནོ། ། ( ¡¶ ཞ ¡· + དེ་ ) ཡང་ལ་ལ་གོས་སེར་པོ་ལ་འགོམས་པས་དགེ་འདུན་གྱི་སྐྱབས་འགྲོ་འཆོར་ཟེར་བཞིན་དུ། སྡཽམ་བརྩོན་རྣམས་དང་སྡེ་སྣོད་འཛིན་པ་ཆེན་པོ་རྣམས་ལ་གནོད་ཅིང་མ་གུས་པར་བྱེད་པ་མཐོང་སྟེ། དེ་ཡང་སེར་པོ་ལ་འགོམས་པས་མ་གུས་པའི་ཡན་ལག་ཏུ་འགྱུར་གྱི་སྐྱབས་འགྲོའི་དངོས་གཞི་མི་ཉམས ༑ སྡཽམ་བརྩོན་དང་སྡེ་སྣོད་འཛིན་པ་ལ་མ་གུས་ཤིང་རྣམ་པར་འཚེ་ན། དགེ་འདུན་གྱི་སྐྱབས་འགྲོ་ལ་གནོད་པ་ཡིན། འདི་ལྟ་བུའི་རིགས་ཅན་གྱི་བྱེ་བྲག་ཐམས་ཅད་ལེགས་པར་ཕྱེ་སྟེ་ཤེས་པར་བྱའོ། །བསླབ་པར་བྱ་བ་གཞན་ཡི་གེ་མངས་ཀྱིས་དྭཽགས་ནས་མ་བྲིས་པས་མདོ་བསྟན་བཅོས་རྣམས་སུ་བལྟ་བར་བྱའོ།།

བཞི་པ་དེ་ལྟར་བསླབ་པའི་ཕན་ཡོན་ལའང༌། གནས་སྐབས་ཀྱི་ཕན་ཡོན་དང༌། མཐར་ཐུག་གི་ཕན་ཡོན་གཉིས་སོ། །དང་པོ་ལའང་གཉིས་ལས། བྲལ་བའི་ཕན་ཡོན་ནི། ལོག་པར་མོས་པའི་ལས་ཀྱི་སྒྲིབ་པ་སྦྱོང་བ་དང༌། མི་དང་མི་མ་ཡིན་པའི་གནོད་པས་མི་ཚུགས་པ་དང༌། ལུས་ཀྱི་ན་ཚ་དང༌། སེམས་ཀྱི་སྡུག་བསྔལ་ཆུང་ནུས་ཤིང༌། མདོར་ན་མི་མཐུན་པའི་ཕྱོགས་མཐའ་དག་སྦྱོང་བའོ། །དེ་ཡང་བསམ་པ་ཞེ་ཐག་པ་མེད་ཀྱང་ངག་ཏུ་བརྗོད་པ་ཙམ་ལ་ཕན་ཡོན་འབྱུང་བར་གསུངས་ཏེ། སྔོན་རྒན་ཞུགས་བླུན་པོ་གཅིག་ལ། སྦྱིན་བདག་མོ་ཞིག་དད་དེ་རས་ཟུང་སྦྱར་ཕུལ་ནས་ཆོས་ཞུས། དེར་ཆོས་བཤད་རྒྱུ་མ་རྙེད་ནས་ཡི་མུག་སྟེ། མི་ཤེས་པ་ང་ ( ¡¶ ཞ ¡· - ང་ ) སྡུག་བསྔལ་ཞེས་ཡང་ཡང་བཟླས། དེར་སྦྱིན་བདག་མོས་རྒྱུ་མི་ཤེས་པ་ལས་འབྲས་བུ་སྡུག་བསྔལ་འབྱུང་བར་རྟོགས་ཏེ་བདེན་པ་མཐོང༌། དེར་སློབ་དཔོན་གྱིས་འཁོར་བའི་སྡུག་བསྔལ་གྱི་རྒྱ་མཚོ་ལས་བསྒྲལ་ཞེས་བསྔགས་པ་བརྗོད ༑ དེར་རྐུན་པོ་ཞིག་གིས་བླུན་པོ་འདི་ལས་རས་བརྐུ་བར་བྱ་སྙམ་དུ་བསམས་ནས་ཕྱི་བཞིན་འབྲངས་སོ། །དེར་རྒན་ཞུགས་དེ་ཁང་པར་ཞུགས་པ་དང་ ༑ རྐུན་པོས་རས་བྱིན་ཅིག་བཟླས། རྒན་ཞུགས་སྐྲག་པས་ཕྱིར་འབྱུང་མི་ནུས་ཀྱིས་ཁང་པའི་རྒྱ་སྐར་ནས་ལོངས་ཤིག་བཟླས། རྐུན་མས་ལག་པ་གཅིག་གིས་བླངས་པས། རྒན་ཞུགས་ཀྱིས་ཁོ་བོ་ལ་ཡང་སྦྱིན་བདག་གིས་ལག་པ་གཉིས་ཀས་བྱིན ༑ ཁྱོད་ཀྱང་ལག་པ་གཉིས་ཀས་ལོངས་ཤིག་སྨྲས། དེར་གཉིས་ཀ་བརྐྱང་པ་ན་ཐག་གུས་བཀྱིགས་ནས་ཀ་བ་ལ་བཏགས། དེ་ནས་རྒན་ཞུགས་ཕྱིར་བྱུང་སྟེ་སྐྱབས་འགྲོའི་ལད་མོ་གྱིས་ཞེས་བསྒྲགས་ནས་དཀོན་མཆོག་གསུམ་གྱི་སྐྱབས་འགྲོ་རེ་ལ་དབྱུག་པ་ན་ངེས་པ་རེ་བརྒྱབ། དེར་རྐུན་མ་བཏང་སྟེ། འཐེང་ཞིང་ཆུ་འགྲམ་ཞིག་ཏུ་ཕྱིན་པ་དང༌། མགྲོན་པོ་ཞིག་གིས་ཁྱོད་ཅི་སྟེ་འཐེང་ཞེས་དྲིས། སྨྲས་པ། ཁོ་བོ་རྐུན་མ་ཞིག་ན། ཁོ་བོ་བས་ཀྱང་རྐུན་ཆེན་དགེ་སྦྱོང་ཞིག་སྟེ། སྐྱབས་འགྲོ་རེ་དང་དབྱུག་པ་རེ་བསྡེབས་ནས་བརྡུངས།

སངས་རྒྱས་མངོན་ཤེས་མངའ་བས་སྐྱབས་འགྲོ་གསུམ་དུ་བསྡུས། སྐྱབས་འགྲོ་བཞི་པ་སྲིད་ན་ཁོ་བོ་གདོན་མི་ཟ་བར་སྲོག་དང་བྲལ་ཟེར་ནས། སངས་རྒྱས་ལ་དད་བཞིན་དུ་ཟམ་པ་གཅིག་གི་འོག་ཏུ་ཆུར་ཞུགས། དེའི་ཚེ་མི་མ་ཡིན་པ་དཔག་ཏུ་མེད་པས་ཟམ་པ་ལ་འགྲོ་བར་བརྩམས་པ་ན་འགྲོ་མ་ནུས། བསམས་པ་སྔར་ཁོ་བོ་ཅག་བདེ་བླག་ཏུ་འགྲོ་ནུས་པ་ལ་འདི་ཅིས་ལན། མི་དེ་ལ་སྨྲས་པ་ཁྱེད་ཀྱིས་རིག་པ་ཅི་ཤེས། དཀོན་མཆོག་གསུམ་ལ་སྐྱབས་འགྲོ་ཞིག་ཤེས། དེ་ལས་གཞན་མི་ཤེས་ཟེར་བ་དང་ ༑ གདོན་དེ་དག་ཀྱང་སྐྱབས་འགྲོ་ལ་ངེས་ཤེས་སྐྱེས་ཏེ་ཚེ་འཕོས་ནས་ལྷར་སྐྱེས་ཞེས་གྲག རྐུན་པོ་དེ་ཡང་སངས་རྒྱས་ལ་དད་ནས་རབ་ཏུ་བྱུང་ཞེས་ཐོས་སོ།། གཉིས་པ་ཐོབ་པའི་ཡོན་ཏན་ལའང་མིང་འཕོ་བ་དང་དོན་འཕོ་བ་གཉིས་ལས། དང་པོ་ནི་སངས་རྒྱས་པ་ཞེས་བྱ་བའི་མིང་འཐོབ་པ་དང༌། དམ་པ་དམ་པ་ཞེས་བྱ་བའི་གྲངས་སུ་ཆུད་པའོ། །གཉིས་པ་དོན་འཕོ་བ་ནི། ལྷ་དང་བཅས་པའི་འཇིག་རྟེན་གྱི་མཆོད་གནས་སུ་འགྱུར་བ་དང༌། སྤྱིར་བསྲུང་བ་ཆེན་པོར་འགྲོ་བ་དང༌། བྱེ་བྲག་ཏུ་བསྟན་པ་ལ་དགའ་བའི་ལྷ་རྣམས་ཀྱིས་བསྲུང་བ་དང༌། ཚོང་པས་སྐྱེལ་མ་རྙེད་པ་ལྟར། ཚེ་འདིར་བློ་བདེ། སྐྱེ་བ་ཐམས་ཅད་དུ་དཀོན་མཆོག་གསུམ་དང་མི་འབྲལ་བའི་གདེང་ཐོབ་པའོ། །གཉིས་པ་མཐར་ཐུག་གི་ཕན་ཡོན་ལ་རང་ལ་འབྱུང་བ་དང་གཞན་ལ་འབྱུང་བ་གཉིས་ལས། དང་པོ་ནི་སངས་རྒྱས་ལ་སྐྱབས་སུ་སོང་བས་རང་མངོན་པར་རྫོགས་པར་འཚང་རྒྱ། ཆོས་ལ་སྐྱབས་སུ་སོང་བས། ཆོས་ཀྱི་འཁོར་ལོ་རྒྱུན་མི་འཆད་པར་བསྐོར། དགེ་འདུན་ལ་སྐྱབས་སུ་སོང་བས། འཁོར་དགེ་སློང་གི་དགེ་འདུན་དང༌། བྱང་ཆུབ་སེམས་དཔའི་དགེ་འདུན་དཔག་ཏུ་མེད་པ་འདུ་བའི་རྟེན་འབྲེལ་དུ་འགྱུར་བ་ཡིན་ནོ། །གཉིས་པ་གཞན་ལ་འབྱུང་བའི་ཕན་ཡོན་ནི། བདག་དེ་ལྟར་གྲུབ་པའི་སྟོབས་ཉིད་ ( ¡¶ ཞ ¡· - ཉིད་ ) ཀྱིས་གདུལ་བྱ་རྣམས་ཀྱང་སངས་རྒྱས་ཀྱི་བསྟན་པ་ལ་རིམ་གྱིས་ཚུད་ནས་དཀོན་མཆོག་གསུམ་

( ¡¶ ལུ ¡· + རིམ་གྱིས་ ) མངོན་དུ་འགྲུབ་པའོ།། །། གསུམ་པ་སེམས་བསྐྱེད་ལ་གཉིས་ཏེ། ཉན་ཐོས་ཀྱི་སེམས་བསྐྱེད་དང་ ༑ ཐེག་པ་ཆེན་པོའི་སེམས་བསྐྱེད་དོ། །དང་པོ་ལ ( ¡¶ ཞ ¡· + འང་ ) དགྲ་བཅོམ་པ་དང་ ༑ རང་སངས་རྒྱས་དང༌། ཡང་དག་པར་རྫོགས་པའི་སངས་རྒྱས་སུ་སེམས་བསྐྱེད་པ་གསུམ་ཡོད་མོད་ཀྱི་ཐེག་པ་དམན་པ་ཡིན་པས་འདིར་མི་བཤད་དོ། ། གཉིས་པ་ཐེག་པ་ཆེན་པོ་ལའང༌། སེམས་ཙམ་དང་དབུ་མ་གཉིས་ལས། སེམས་ཙམ་པའི་སེམས་བསྐྱེད་མགོན་པོ་བྱམས་པའི་བཀའ་སྲོལ་སློབ་དཔོན་ཐོགས་མེད་ཀྱི་རྗེས་སུ་འབྲང་བ། བྱང་ཆུབ་སེམས་དཔའི་ས་ལས་འབྱུང་བ་སྡོམ་པ་ཉི་ཤུ་པའི་ལུགས་དེ་ཡིན་ལ། དབུ་མ་པའི་ལུགས་ནི། འཕགས་པ་འཇམ་དཔལ་གྱི་བཀའ་སྲོལ ༑ སློབ་དཔོན་ཀླུ་སྒྲུབ་ཀྱི་རྗེས་སུ་འབྲང་བ། ¡Ã ཕལ་པོ་ཆེ་ལས་བྱུང་བ་ ( ¡¶ ལུ ¡· - ཕལ་པོ་ཆེ་ལས་བྱུང་བ་ ) སྤྱོད་འཇུག་གི་ལུགས། ཛེ་ཏཱ་རི་ལ་སོགས་པས་མཛད་པ་དེ་ཡིན་ནོ། །དེ་གཉིས་ཀྱི་སློབ་དཔོན་གྱི་མཚན་ཉིད་དང༌། ཆོ་ག་དང་བསླབ་བྱ་ལ་སོགས་པ་མི་མཐུན་པའི་ཁྱད་པར་དང༌། བྱེ་བྲག་ཏུ་དབུ་མ་པའི་ལུགས་ཀྱི་ཆོ་ག་དང༌། བསླབ་བྱ་ལ་སོགས་པ་ཁོ་བོས་བྱས་པའི་སེམས་བསྐྱེད་ཀྱི་ཆོ་གའི་ཡི་གེར་གསལ་བས་དེར་བལྟ་བར་བྱའོ། །སྤྱིར་སོ་སོར་ཐར་པའི་སྡོམ་པ། བྱང་ཆུབ་སེམས་དཔའི་སེམས་བསྐྱེད། གསང་སྔགས་ཀྱི་དབང་བསྐུར་རྣམས་ཆོ་ག་ལས་སྐྱེ། བསམ་གཏན་གྱི་སྡོམ་པ། ཟག་པ་མེད་པའི་སྡོམ་པ། དོན་དམ་པའི་སེམས་བསྐྱེད་རྣམས་ཆོ་ག་ལས་མི་སྐྱེ་བར་གསུངས། འོ་ན་རྣམ་སྣང་མངོན་བྱང་ལས་ཡན་ལག་བདུན་པའི་སྐབས་སུ། དོན་དམ་པའི་སེམས་བསྐྱེད་ཀྱི་ཚིག་ལན་གསུམ་གསུངས་པ་དང་འགལ་ལོ་སྙམ་ན། འདིའི་ལན་ལ་མགོ་བསྒྲེའི་ལན་དང༌། རྣལ་མའི་ལན་གཉིས་སོ། །དང་པོ་ནི་ཁྱེད་ཀྱང་ཕྱག་རྒྱ་ཆེན་པོ་སྒོམ་མེད་དུ་འདོད་ན། དེ་ཉིད་བསྡུས་པར་ཕྱག་རྒྱ་ཆེན་པོ་བསྒོམ་པར་བཤད་པ་དང་འགལ་ལོ། །དེ་ཉིད་བསྡུས་པ་རྣལ་འབྱོར་གྱི་རྒྱུད་ཡིན། དེ་ལ་ལྷའི་སྐུ་བསྒོམ་པ་ལ་ཕྱག་རྒྱ་ཆེན་པོར་བཏགས་པ་ཡིན་གྱི།

རྣལ་འབྱོར་ཆེན་པོའི་ལུགས་ཀྱི་ཕྱག་རྒྱ་ཆེན་པོ་དངོས་མིན་སྙམ་ན། འོ་ན་རྣམ་སྣང་མངོན་བྱང་ཡང་སྤྱོད་པའི་རྒྱུད་ཡིན་ལ་ཡེ་ཤེས་ཀྱི་ཚོགས་བསག་པའི་སྔགས་ལ་དོན་དམ་སེམས་བསྐྱེད་ཀྱི་མིང་བཏགས་པ་ཡིན་གྱི་ཕ་རོལ་ཏུ་ཕྱིན་པའི་ལུགས་ཀྱི་དོན་དམ་སེམས་བསྐྱེད་ཀྱི་ཆོ་ག་བཤད་པ་མ་ཡིན་ནོ། །རྣམ་སྣང་མངོན་བྱང་གསང་སྔགས་ཡིན་ཡང་དེ་ཉིད་ཀྱི་ལུགས་ཕ་རོལ་ཏུ་ཕྱིན་པ་བ་ལ་བྱས་ན་ཅི་འགལ་སྙམ་ན། དེ་ཉིད་བསྡུས་པ་ཡོ་ག་ཡིན་ཡང༌། དེ་ཉིད་ཀྱི་ལུགས་ཕྱག་རྒྱ་ཆེན་པོ་རྣལ་འབྱོར་བླ་ན་མེད་པར་བསྒོམས་ཀྱང་ཅི་འགལ། ཡོ་ག་དང་རྣལ་འབྱོར་ཆེན་པོ་རྒྱུད་སྡེ་ཐ་དད་པ་ཆོ་ག་དཀྲུགས་པས་མི་འཐད་དོ་ཞེ་ན། རྣམ་སྣང་མངོན་བྱང་གསང་སྔགས་ཀྱི་རྒྱུད་དང་དོན་དམ་སེམས་བསྐྱེད་ཕ་རོལ་ཏུ་ཕྱིན་པའི་ལུགས་དཀྲུགས་པའང་ག་ལ་འཐད། གལ་ཏེ་ཐེག་པ་མི་འདྲ་བའི་ཆོ་ག་འཁྲུགས་ཀྱང་མོས་པའི་སྒོ་ནས། དོན་དམ་སེམས་བསྐྱེད་ཀྱི་ཆོ་ག་བྱས་ཀྱང་ཅི་འགལ་སྙམ་ན ༑ འོ་ན་རྒྱུད་སྡེ་ཐ་དད་ཀྱི་ལག་ལེན་འཁྲུགས་ཀྱང་ཡོ་གའི་ལུགས་ཀྱི་ཕྱག་རྒྱ་ཆེན་པོ་རྣལ་འབྱོར་བླ་ན་མེད་པར་བསྒོམས་ཀྱང་ཅི་འགལ། དེ་ཕྱག་རྒྱ་ཆེན་པོ་བསྒོམ་དུ་ཤོར་བ་སྐྱོན་ཅན་ཡིན་ནོ་ཞེ་ན། དོན་དམ་སེམས་བསྐྱེད་ཆོ་གར་ཤོར་བའང་སྐྱོན་ཅན་ཡིན་ནོ། །ཆོ་གར་ཤོར་བ་ཅི་སྐྱོན་སྙམ་ན། འོ་ན་སྒོམ་དུ་ཤོར་བའང་ཅི་སྐྱོན། སྒོམ་རྟོག་པ་ཡིན་ལ་ཕྱག་རྒྱ་ཆེན་པོ་མི་རྟོག་པ་ཡིན་པས་འགལ་ལོ་ཞེ་ན། འོ་ན་ཆོ་ག་ཀུན་རྫོབ་ཡིན་ལ་དོམ་དམ་སེམས་བསྐྱེད་དོན་དམ་མ་ཡིན་པས་འགལ་བར་འགྱུར་བ་མཚུངས་སོ། །དེས་ན་གྲུབ་མཐའ་དང་རྒྱུད་སྡེའི་རིམ་པ་མི་ཤེས་པའི་བླུན་པོ་དག་གིས་མིང་མཐུན་པ་ཙམ་ལ་འཁྲུལ་གཞིར་གྱུར་ནས་དོན་གྱི་གནད་མ་ཤེས་པར་ཟད་དོ། །གཉིས་པ་དངོས་པོའི་ལན་ནི་སྤྱིར་ཆོས་ཐམས་ཅད་ ( ¡¶ ཞ ¡· + ལ་ ) གྲུབ་མཐའི་རྣམ་གཞག་དང༌། ཐེག་པའི་རིམ་པ་གལ་ཆེ། མཚན་ཉིད་པ་དང་བཏགས་པ་བའི་བྱེ་བྲག་ཤེས་དགོས།

དེའང་གྲུབ་མཐའ་ལ། ཉན་ཐོས་གྱི་དོན་དམ། ཐེག་ཆེན་གྱི་ཀུན་རྫོབ་ཏུ་འགྲོ་བ་ཡང་ཡོད། གསང་སྔགས་ལས་ཀྱང༌། དོན་དམ་སེམས་བསྐྱེད་ཁ་དོག་དང་དབྱིབས་སུ་བསྒོམ་པར་བཤད་པའང་ཡོད། ཤཱུ་ནྱ་ཏཱ་དང༌། དངོས་པོ་ཐམས་ཅད་དང་བྲལ་བ་ལ་སོགས་པའི་ཚིག་གིས་སྟོང་པར་བསྒོམ་པ་ལ་དོན་དམ་སེམས་བསྐྱེད་དུ་མིང་བཏགས་པ་ཡང་ཡོད། ཟླ་བ་ལ་ཀུན་རྫོབ། རྡོ་རྗེ་ལ་དོན་དམ་དུ་མིང་བཏགས་པ་ལ་སོགས་པ་དཔག་མེད་ཡོད་པས་དེ་དག་གི་རྒྱུ་མཚན་ལེགས་པར་ཤེས་དགོས། གསང་སྔགས་ཀྱི་ཆོ་ག་དང་ཕ་རོལ་ཏུ་ཕྱིན་པའི་སེམས་བསྐྱེད་བསྲེས་པས་མི་འདྲེ། ཕ་རོལ་ཏུ་ཕྱིན་པའི་སྨོན་འཇུག་ལ་ཆོ་ག་མདོ་བསྟན་བཅོས་ཀུན་ནས་བཤད། དོན་དམ་སེམས་བསྐྱེད་ལ་ཆོ་ག་མདོ་བསྟན་བཅོས་ཀུན་ནས་བཤད་པ་མེད། ཁྱད་པར་དུ་དབུ་མའི་ལུགས་སློབ་དཔོན་ཀླུ་སྒྲུབ་དང༌། སློབ་དཔོན་ཞི་བ་ལྷའི་སྤྱོད་འཇུག་ལ་སོགས་པ་ལས་མ་གསུངས། སེམས་ཙམ་པའི་སློབ་དཔོན་ཐོགས་མེད་དང་ ༑ སྡོམ་པ་ཉི་ཤུ་པ་དང༌། ཇོ་བོ་རྗེའི་སེམས་བསྐྱེད་ཀྱི་གཞུང་ལས་ཀྱང་དོན་དམ་སེམས་བསྐྱེད་ཀྱི་ཆོ་ག་མ་གསུངས། མ་གསུངས་ཀྱང་མོས་པས་ཆོ་ག་བྱས་ན་ཅི་འགལ་ཞེ་ན། ཆོ་ག་ལས་སྐྱེ་ན་ཀུན་རྫོབ་སེམས་བསྐྱེད་དུ་འགྱུར་གྱི་དོན་དམ་དུ་ག་ལ་འགྱུར།

མདོ་ཐམས་ཅད་ལས་ཀྱང་མི་སྐྱེ་བའི་ཆོས་ལ་བཟོད་པ་ཐོབ་པ་གསུངས་ཀྱི། སྐྱེ་བའི་ཆོས་ལ་བཟོད་པ་ཐོབ་པ་གསུངས་པ་མ་ཐོས། དེས་ན་ཆོ་ག་མེད་པ་ལ་ཆོ་གར་བྱས། དོན་དམ་ཀུན་རྫོབ་ཏུ་ཕབ། མི་སྐྱེ་བ་སྐྱེ་བར་བྱས། བརྗོད་བྲལ་བརྗོད་པར་བྱས། དམིགས་མེད་དམིགས་པར་བྱས་པ་ལས་དཀྲུགས་པ་ཆེ་བ་གཞན་ཅི་ཡོད། མདོ་སྡེ་རྒྱན་ལས། གང་ཞིག་ཡོད་པ་མི་མཐོང་མེད་མཐོང་བ། །དེ་འདྲའི་མུན་ནག་རྣམ་པ་འདི་ཅི་ཞིག །ཅེས་གསུངས་པའང༌། དེའི་རིགས་ཅན་ཡིན་ཏེ། མིག་མི་གསལ་བས་ཡོད་པའི་གཟུགས་མི་མཐོང་བར་མེད་པའི་སྐྲ་ཤད་དང༌། དུང་སེར་པོ་ལ་སོགས་པ་མཐོང་བ་ལྟར་བླུན་པོ་དག་གིས་ཀྱང་ཆོས་ནས་བཤད་པའི་སྡེ་སྣོད་ཀྱི་རྣམ་གཞག་དང༌། དབང་བསྐུར་ལ་སོགས་པ་ཆོ་ག་ཟབ་མོ་མི་མཐོང་བར་མ་བཤད་པའི་སྨོན་འཇུག་སེམས་བསྐྱེད་ལ་གསང་སྔགས་ཀྱི་ལྷ་བསྒོམ་པ་དང༌། དོན་དམ་སེམས་བསྐྱེད་ལ་རྗེས་བརྗོད་ཀྱི་ཆོ་ག་བྱེད་པ་ལ་སོགས་པ་སངས་རྒྱས་ཀྱིས་མ་གསུངས་པ་བྱེད་པ་དེ་དག་བསྟན་པ་ལ་གནོད་པ་ཡིན་ཏེ། མུན་ནག་ཏུ་མིག་མི་གསལ་བ་ཞུགས་པ་དང་འདྲ་གསུང་པ་དེ་ཡིན ༑ འོ་ན་ཀུན་རྫོབ་སེམས་བསྐྱེད་དང་དོན་དམ་སེམས་བསྐྱེད་སྐྱེ་བའི་རྐྱེན་གང་ཡིན་ཞེ་ན། མདོ་སྡེ་རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། །ཞེས་བྱ་བ་ལ་སོགས་པ་ནས། གཞན་གྱིས་བསྟན་པའི་སེམས་བསྐྱེད་འདོད། །ཅེས་སློབ་དཔོན་གྱི་རྗེས་སུ་བརྗོད་ནས། ཡང་དག་པར་བླངས་པ་བརྡ་ལས་བྱུང་བའི་ཀུན་རྫོབ་སེམས་བསྐྱེད་སྐྱེ་བའི་རྒྱུ་གསུངས་ནས། གཉིས་པ་དོན་དམ་སེམས་བསྐྱེད་སྐྱེ་བའི་རྒྱུ། རྫོགས་པའི་སངས་རྒྱས་རབ་མཉེས་བྱ། །བསོད་ནམས་ཡེ་ཤེས་ཚོགས་རབ་བསགས། །ཆོས་ལ་མི་རྟོག་ཡེ་ཤེས་ནི། །སྐྱེ་ཕྱིར་དེ་ནི་དམ་པར་འདོད ༑ ༑ ཅེས་གསུངས་པས། དོན་དམ་སེམས་བསྐྱེད། སློབ་དཔོན་གྱི་ངག་ཏུ་བརྗོད་པ་ལ་རགས་པ་མ་ཡིན། སངས་རྒྱས་མཉེས་པར་བྱས། བསོད་ནམས་དང་ཡེ་ཤེས་ཀྱི་ཚོགས་མང་དུ་བསགས་པའི་སྟོབས་ཀྱིས།

འཇིག་རྟེན་ཆོས་མཆོག་གི་རྗེས་སུ་ཆོས་ལ་མི་རྟོག་པའི་ཡེ་ཤེས་མཐོང་ལམ་སྐྱེས་པ་ལ། དོན་དམ་པའི་སེམས་བསྐྱེད་ཟེར་བ་ཡིན། ཀུན་རྫོབ་སེམས་བསྐྱེད་ལྟར་ཆོ་ག་ལ་མ་ལྟོས་པས་འདི་དོན་དམ་པ་ཡིན་ནོ། །དེས་ན་ཀུན་རྫོབ་སེམས་བསྐྱེད་གཞན་གྱིས་བསྟན་པ་ཡིན་ལ། དོན་དམ་སེམས་བསྐྱེད་རང་གིས་རྟོགས་པ་ཡིན་ནོ། །དེ་ལྟར་ཀུན་རྫོབ་དང་དོན་དམ་པའི་སེམས་བསྐྱེད་ཆོ་ག་ལས་སྐྱེ་མི་སྐྱེའི་ཁྱད་པར་ཤེས་ནས། ཀུན་རྫོབ་སེམས་བསྐྱེད་སྨོན་འཇུག་གཉིས་ཀྱི་བསླབ་བྱ་ལུགས་གཉིས་ལས། སེམས་ཙམ་པའི་བསླབ་པར་བྱ་བ་ནི། སྡོམ་པ་ཉི་ཤུ་པ་ལ་སོགས་པར་ཤེས་པར་བྱ་བས་འདིར་མི་བརྗོད་དོ། །དབུ་མའི་སེམས་བསྐྱེད་ཀྱི་བསླབ་བྱ་ལ་གཉིས་ཏེ། སྨོན་པའི་བསླབ་བྱ་དང༌། འཇུག་པའི་བསླབ་བྱའོ། །དང་པོ་ལ་གསུམ་ལས། བསྡུས་པ་ནི། བསམ་པ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ་སྙམ་པ་ཉིད་དོ། །གཉིས་པ་འབྲིང་དུ་བསླབ་པ་ལ་སྨོན་པ་གཏོང་བའི་རྒྱུ་ཤེས་པར་བྱ་སྟེ་དེའི་གཉེན་པོ་བསྒོམ་པ་ལ་གསུམ་ལས། དང་པོ་ཞུམ་པས་བྱང་ཆུབ་ཀྱི་སེམས་གཏོང་བ་ནི། དེ་ ( ¡¶ ཞ ¡· ང་ ) ལྟ་བུའི་གང་ཟག་གིས་ཚོགས་གཉིས་རྫོགས་པའི་སངས་རྒྱས་བསྒྲུབ་དཀའ་སྙམ་ནས། སྨོན་པའི་བསླབ་བྱ་ལ་མི་འཇུག་པའོ། །དེའི་གཉེན་པོར་མ་ཞུམ་པ་ནི་མདོ་སྡེ་རྒྱན་ལས། གང་ཕྱིར་སེམས་ཅན་མིར་གྱུར་པ། །ཚད་མེད་སྐད་ཅིག་རེ་རེ་ལ། །རྫོགས་པའི་བྱང་ཆུབ་ཐོབ་དེའི་ཕྱིར། །ཞུམ་པ་དང་དུ་བླང་མི་བྱ། །ཞེས་བྱ་བ་དང༌། སྤྱོད་འཇུག་ལས། སྦྲང་བུ་ཤ་སྦྲང་བུང་བ་དང༌། །དེ་བཞིན་སྲིན་བུར་གང་གྱུར་པ། །དེས་ཀྱང་བརྩོན་པའི་སེམས་བསྐྱེད་ན། །བྱང་ཆུབ་ཐོབ་དཀའ་བླ་མེད་འཐོབ། །བདག་ལྟ་རིགས་ཀྱི་མིར་སྐྱེས་པ། །ཕན་དང་གནོད་པ་ངོ་ཤེས་ནས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་ཆུབ་ཅིས་མི་ཐོབ ༑ ༑ ཅེས་གསུངས་པའི་དོན་བསམ་མོ། །དེ་ཡང་སྔོན་ཤིང་ལོ་ལ་བརྟེན་པའི་སྲིན་བུ་བདུན་རླུང་གིས་བདས་ནས་རྒྱ་མཚོ་ཆེན་པོའི་ནང་ན་རྣམ་པར་སྣང་མཛད་ཀྱི་སྐུ་ཆེན་པོ་ཡོད་པ་ལ་བསྐོར་བ་ལན་གསུམ་བྱས་པས།

རིགས་ངན་གྱི་བུ་མོ་བདུན་དུ་སྐྱེས། དེ་རྣམས་རང་གི་རིགས་དང་ལོངས་སྤྱོད་ལ་སྐྱོ་བ་སྐྱེས་ནས་རྩྭ་ཤིང་བཏུས། ཁོལ་མོ་བྱས་ཏེ་བསོད་ནམས་བསགས་པས་རྒྱལ་པོ་ཀྲི་ཀྲིའི་སྲས་མོ་བདུན་དུ་གྱུར་ནས་སངས་རྒྱས་འོད་སྲུངས་མཉེས་པར་བྱས་པས། ཕྱིས་འཚང་རྒྱ་བར་ལུང་བསྟན་ཏོ། །དེ་བཞིན་དུ་ཁྱིས་བདས་པའི་ཕག་གིས་མཆོད་རྟེན་ལ་ལན་གསུམ་བསྐོར་བ་བྱས་པས། ཕྱིས་དགྲ་བཅོམ་པ་ཐོབ་པ་དང༌། བྲམ་ཟེའི་བུ་མོས་བཅོམ་ལྡན་འདས་ལ་འབྲས་ཆན་ལྷུང་བཟེད་གང་ཕུལ་བའི་བསོད་ནམས་ཀྱིས། སྐྱེ་བ་ཐམས་ཅད་དུ་བདེ་འགྲོར་སྐྱེས་ནས་རང་སངས་རྒྱས་སུ་ལུང་བསྟན་པ་དང༌། དེའི་ཁྱིམ་ཐབ་བྲམ་ཟེའི་ཁྱེའུས་གོའུ་ཏ་མ་རྒྱལ་སྲིད་སྤངས་ནས། ད་འབྲས་ཆན་ལྷུང་བཟེད་རེའི་དོན་དུ་བརྫུན་ཁམ་ཅན་སྨྲ་བ་འོ་བརྒྱལ་ཞེས་ཟེར་བ་ལ། ཐུབ་པས་ཁྱོད་ཀྱི་སྒོ་དྲུང་གི་ཤིང་ནྱ་གྲོ་ཏ་ཆེན་པོ་དེ་ལ་ས་བོན་ཅི་ཙམ། དེས་གསོལ་བ། ཡུངས་འབྲུ་བས་ཕྲའོ། །བཀའ་སྩལ་པ་ཁྱོད་བརྫུན་མ་ཟེར་གསུངས་པས་ཁོ་ངེས་ཤེས་སྐྱེས་ནས་བདེན་པ་མཐོང་བར་གསུངས་པ་དང༌། དེ་བཞིན་དུ་བསྐལ་པ་བཟང་པོ་ལས། ཨ་རུ་རའམ། རྩྭའི་སྒྲོན་མའམ་ལྕི་བ་གོང་བུར་རེ་ཙམ་ཕུལ་ནས་སེམས་བསྐྱེད་ཞུས་པས་མངོན་པར་རྫོགས་པར་སངས་རྒྱས་པར་གསུངས་པ་དང་ ༑ དེ་ཉིད་ལས། དེ་ལྟར་སངས་རྒྱས་རྣམས་ལ་ཆུང་བ་ཡི། །ཡོན་ཕུལ་རྣམ་པར་སྨིན་པ་འདི་དག་ཡིན། །འཁོར་ཚེ་དེ་ཡི་འབྲས་བུ་དེ་འདྲ་ན། །མཁས་པ་སུ་ཞིག་བྱང་ཆུབ་སེམས་མི་བསྐྱེད། །ཅེས་གསུངས་པ་ལྟར་རོ། །གཉིས་པ་སྒྱིད་ལུག་པས་བྱང་ཆུབ་ཀྱི་སེམས་གཏོང་བ་ནི། གང་ཟག་བླུན་པོ་ཁ་ཅིག་དགེ་བ་བྱས་ཀྱང་མཐོང་ཆོས་ཚེ་འདི་ལ་མ་བྱུང་བས་ཡི་མུག་ནས་དགེ་བ་མི་བྱེད་པ་ཡོད་དེ། དཔེར་ན་སྦྱིན་པས་ལོངས་སྤྱོད་ཆུང་དུ་སོང་བ་དང༌། ཚུལ་ཁྲིམས་ཀྱིས་ལུས་རྒུད་པ་ལ་སོགས་པ་དང༌། དགེ་སྦྱོར་བྱས་ཀྱང་བྱིན་རླབས་མ་བྱུང་བའམ། ནད་པའི་རིམ་གྲོར་ཀློག་འདོན་པ་དང༌། གཏོར་མ་དང༌།

ཐུན་དང༌། འུར་འདོན་དང༌། རྣམ་རྒྱལ་ལ་སོགས་པ་བྱེད་འཕྲོ་ལ་ཤི་ན་དེ་རྣམས་མི་འཕྲོད་ཟེར་ནས་སྒྱིད་ལུག་སྟེ་འདོར་བའོ ༑ ༑ དེའི་གཉེན་པོ་ནི། སྤྱོད་འཇུག་ལས། བྱང་ཆུབ་སེམས་ཀྱི་རྟར་ཞོན་ནས།། བདེ་ནས་བདེ་བར་འགྲོ་བ་ལ། །མཁས་པ་སུ་ཞིག་སྒྱིད་ལུག་འགྱུར། །ཞེས་གསུངས་པས་སྤྲོ་བ་བསྐྱེད་དོ། །དེའང་སྤྱིར་འཆི་བ་ལ་རིགས་བདུན་ཏེ། ཚེ་ཟད་པ་དང༌། ལས་ཟད་པ་དང༌། བསོད་ནམས་ཟད་པ་སྟེ། རྐྱང་པ་ཟད་པ་གསུམ་དང༌། དེ་དག་གཉིས་གཉིས་ཟད་པ་གསུམ་དང༌། ཐམས་ཅད་ཟད་པའོ། །དེ་ལ་ཚེ་ཟད་པ་ལ། རྣམ་རྒྱལ་དང༌། ངན་སོང་སྦྱོང་རྒྱུད་གྱི་ཚེ་བསྲིངས་པའི་ཆོ་ག་ལ་སོགས་པས་ཕན། ལས་ཟད་པ་ལ་གསོད་པར་ངེས་པའི་སྲོག་བསླུ་བ་དང༌། འཆི་བར་ངེས་པའི་ཚེ་བསྐྱབ་པ་དང༌། ཉེ་འདོན་ལ་སོགས་པས་ཀྱང་ཕན། བསོད་ནམས་ཟད་པ་ལ་བསོད་ནམས་གསོ་བ་བླ་མར་མཆོད་པ་དང༌། དཀོན་མཆོག་གསུམ་གྱི་རིམ་གྲོ་སྟེ་སངས་རྒྱས་ལ་མཆོད་པ་དང་ཆོས་ཀློག་འདོན་དང་དགེ་འདུན་ལ་ཚོགས་སོག་པ་དང་འབྱུང་པོ་ལ་གཏོར་མ་དང༌། ཆགས་ཞེན་གྱི་གཉེན་པོ། སྤོང་དག་ལ་ སོགས་པ་དང༌། ནད་ཀྱི་གཉེན་པོ་སྨན་དང༌། སེམས་ཀྱི་གཉེན་པོ་དམིགས་པ་དང་ ༑ ཐམས་ཅད་ལ་ཕན་པའི་བྱིན་རླབས་དང༌། རྟེན་འབྲེལ་ལ་སོགས་པས་འགལ་རྐྱེན་རྣམས་ཟློགས་པ་ཡོད། དེ་ལ་གཉིས་གཉིས་ཟད་པ་གསུམ་ལ། ཚེ་དང་ལས་ཟད་ན། དེ་གཉིས་གསོ། ཚེ་དང་བསོད་ནམས་ཟད་ན་དེ་གཉིས་གསོ། ལས་དང་བསོད་ནམས་ཟད་ན་དེ་གཉིས་གསོ། དེ་ལྟར་བྱས་པས་རྐྱང་ཟད་གསུམ་སོས་ལ། གཉིས་ཟད་པ་གསུམ་འབད་པ་ཆེན་པོས་སོས་ཤིང༌། ཐམས་ཅད་ཟད་ནས་འཆི་བ་ལ་གསོ་བའི་ཐབས་མེད་དོ། །མེ་རྣལ་བའི་དུ་བའམ། འབབ་ཆུ་ཆད་པའི་རྫིང་བུ་བཞིན་དུ་སངས་རྒྱས་བཅོམ་ལྡན་འདས་ཀྱིས་ཀྱང་ཟློག་མི་ནུས་པས་རིམ་གྲོ་བྱས་ཀྱང་འཆི་བ་དེ། ཐམས་ཅད་ཟད་པའི་རྟགས་ཡིན་ནོ། །དེས་ན་རིམ་གྲོ་མི་འཕྲོད་བྱས་ནས་དད་པ་ཟློག་ཏུ་མི་རུང་སྟེ། དཔེར་ན་མལ་དུ་ཤི་ན་མལ་མི་འཕྲོད་པའམ། ཁང་པར་ཤི་ན་ཁང་པ་མི་འཕྲོད་པའམ།

བཟའ་བཏུང་གི་རྗེས་ལ་ཤི་ན། བཟའ་བཏུང་མི་འཕྲོད་པའམ། སྨན་པས་བཅོས་ནས་ཤི་ན། སྨན་པ་མི་འཕྲོད་བྱས་ནས་དོར་དུ་ག་ལ་བཏུབ། དེ་བཞིན་དུ་ཚེའི་འཕེན་པ་ཟད་པ་ཡིན་གྱི། རིམ་གྲོ་དང་དགེ་བའི་རྩ་བ་མི་འཕྲོད་པ་མ་ཡིན་ནོ། །གཞན་ཡང་ལས་ལ་གསུམ། མཐོང་བའི་ཆོས་ལ་མྱོང་བ། སྐྱེས་ནས་མྱོང་བ། ལན་གྲངས་གཞན་ལ་མྱོང་བ་གསུམ་ལས། དགེ་བའམ་སྡིག་པ་གང་ཡང་རུང་སྟེ་ཚེ་འདི་ལ་མྱོང་བ་ལ། ཞིང་བསམ་པ་དངོས་པོ་ཕུལ་བྱུང་ཞིག་དགོས་ཏེ། ཞིང་དང་བསམ་པའི་བྱེ་བྲག་གིས།། མཐོང་ཆོས་འབྲས་བུ་ཅན་གྱི་ལས། །ཞེས་གསུངས་པས། ཞིང་ཕུལ་དུ་བྱུང་བ་ལ་བསམ་པ་བཟང་ངན་ཕུལ་བྱུང་ཞིག་གིས་དངོས་པོ་བཟང་ངན་ཕུལ་བྱུང་ཞིག་གི་སྒོ་ནས་དགེ་སྡིག་ཕུལ་བྱུང་ཞིག་སྤྱད་ན་དེའི་འབྲས་བུ་ཚེ་འདི་ལ་འབྱུང་བ་ཞིག་མཐོང་ཆོས་ཟེར་ཏེ། དེ་ལྟ་བུའི་དགེ་སྡིག་སྤྱོད་པའི་གང་ཟག་ཤིན་ཏུ་དཀོན་པ་ཡིན ༑ དེའི་འོག་མ་དེ་བས་ཅུང་ཟད་ཆུང་བ་ཞིག་སྤྱད་ན་ཚེ་ཕྱི་མ་ལ་འབྲས་བུ་འབྱུང་བ་ཞིག་སྐྱེས་ནས་མྱོང་འགྱུར་གྱི་ལས་ཡིན། དེ་བས་ཀྱང་ཆུང་བར་སྤྱད་པས ༑ ཕྱི་མ་ལའང་འབྱིན་མི་ནུས་པར། ཡང་ཕྱི་མ་ཕན་ཆད་ལ་འབྱུང་བ་དེ་ལན་གྲངས་གཞན་ལ་མྱོང་འགྱུར་གྱི་ལས་ཡིན་ནོ། །དེས་ན་སྡིག་པ་འབའ་ཞིག་སྤྱོད་པ་ལ་སྐྱིད་མི་ཐང་བ་སྐྱིད་པ་དང༌། བསོད་ནམས་འབའ་ཞིག་སྤྱོད་པ་ལ་སྡུག་མི་ཐང་པ་སྡུག་པ་ནི་སྐྱེས་ནས་མྱོང་འགྱུར་རམ། ལན་གྲངས་གཞན་ལ་མྱོང་འགྱུར་ལ་སྤྱོད་པའི་རྟགས་ཡིན་པས་དེའི་ཕྱིར་ལས་རྒྱུ་འབྲས་ལ་འཛེམ་དགོས་སོ། །གསུམ་པ་འཁོར་བའི་ཉེས་པས་སྐྲག་ནས་བྱང་ཆུབ་ཀྱི་སེམས་གཏོང་བ་ནི། སྐྱེ་རྒ་ན་འཆིའི་སྡུག་བསྔལ་མཐོང༌། སྐྱེ་བོ་ངན་པའི་ལོག་སྒྲུབ་ཀྱིས་སུན་ཕྱུང༌། བསྐལ་པ་དུ་མར་འཁོར་བར་སྡོད་པས་སྐྱོ་ནས་བྱང་ཆུབ་ཀྱི་སེམས་གཏོང་བ་སྟེ། སྔོན་རྒྱལ་པོ་འཇིགས་སྡེས་བྱང་ཆུབ་ཀྱི་སེམས་བཏང་བ་ལྟ་བུའོ། །དེ་དག་གི་གཉེན་པོར་ཉེར་ལེན་གྱི་ཕུང་པོ་སྒྱུ་མ་ལྟ་བུར་གོ་བ་དང༌།

སེམས་ཅན་ ( ¡¶ ཞ ¡· + ཐམས་ཅད་ ) ལ་བུ་གཅིག་པ་ལྟར་བསྒོམ་པ་དང༌། བསྐལ་པ་དང་སྐད་ཅིག་མ་ཁྱད་མེད་པར་ཤེས་ཤིང་ ༑ དུས་གསུམ་དུས་མེད་པར་རྟོགས་པའི་ཤེས་རབ་ཀྱིས་བཟློག་ནུས་སོ། ། ཡང་བླ་མ་དང་ཡི་དམ་བསྒོམ་པ་དང༌། དགེ་བའི་རྩ་བ་དང་འབྲེལ་བའི་བསྔོ་བས་བྱང་ཆུབ་ཀྱི་སེམས་སྤོང་བ་ལས་བཟློག་ནུས་ཏེ། དཔེར་ན་སློབ་དཔོན་ཕྱོགས་ཀྱི་གླང་པོས་བྱང་ཆུབ་ཀྱི་སེམས་སྤོང་བར་གཞོལ་བ་ན། ཡི་དམ་གྱི་ལྷ་འཕགས་པ་འཇམ་དཔལ་གྱིས་བཟློག་པ་ལྟ་བུའོ། །དེ་དག་གི་ལོ་རྒྱུས་ཀྱང་ཅི་རིགས་པར་བཤད་དོ། །གསུམ་པ་རྒྱས་པར་བསླབ་པ་ལ། བྱང་ཆུབ་ཀྱི་སེམས་སྐྱེ་བའི་རྒྱུ་དང་ ༑ འཕེལ་བའི་རྐྱེན་དང༌། མི་ཉམས་པའི་ཐབས་གསུམ་ལས། དང་པོ་རྒྱུ་ནི་རང་དང་གཞན་སྡུག་བསྔལ་དང་བྲལ་བར་འདོད་པའི་སྙིང་རྗེ་དང༌། བདེ་བ་དང་ཕྲད་པར་འདོད་པའི་བྱམས་པ་ལས་སྐྱེ་བས། དེ་གཉིས་བསྒོམ་པ་ལ་འབད་དེ། མདོ་སྡེ་རྒྱན་ལས། སྙིང་རྗེའི་ཆུ་བ་བྱམས་པ་སྟེ། །དེ་སྡུག་བསྔལ་ལས་ཡང་དག་སྐྱེ ༑ ༑ ཞེས་གསུངས་པ་ལྟར་རོ། །གཉིས་པ་འཕེལ་བའི་རྐྱེན་ནི། ཡང་དག་པའི་དགེ་བའི་བཤེས་གཉེན་བསྟེན་པ་དང་དཀོན་མཆོག་ལ་འདོད་པ་དང་ཡིད་ཆེས་པའི་དད་པ་བསྐྱེད་པ་དང༌། མདོ་ལས་འབྱུང་བ་བཞིན་བདུད་ཀྱི་ལས་ཤེས་པར་བྱས་ལ་སྤང་བ་དང༌། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བདུད་ཀྱི་ལས་མི་འབྱུང་བར་གསོལ་བ་གདབ་པ་དང༌། བྱང་ཆུབ་ཀྱི་སེམས་ཀྱི་ཕན་ཡོན་དང་འཁོར་བ་དང་མྱ་ངན་ལས་འདས་པ་གཉིས་ཀྱི་ཉེས་དམིགས་བསྒོམ་པ་དང༌། སངས་རྒྱས་དང་བྱང་ཆུབ་སེམས་དཔའི་རྫུ་འཕྲུལ་དང༌། མངོན་པར་ཤེས་པ་ལ་སོགས་པའི་ཡོན་ཏན་དྲན་པར་བྱ་བ་དང༌། རང་གཞན་གྱི་དོན་ཐམས་ཅད་གྲུབ་པའི་སྤྲོ་བ་བསྐྱེད་པ་སྟེ་བདུན་ནོ། །དེ་ལྟར་བསྒོམས་ན་འཁོར་བའི་ཉེས་དམིགས་མཐོང་བས་སྡིག་པ་བཤགས་པའི་བློ་སྐྱེ་ཞིང༌། མྱ་ངན་ལས་འདས་པའི་ཉེས་དམིགས་མཐོང་བས་ཧ་ཅང་སྟོང་པ་ཉིད་ལ་བརྐམ་པའི་བློ་ལྡོག་ལ།

རང་གཞན་གྱི་དོན་རྒྱ་ཆེན་པོ་མཐོང་བས། འཁོར་བ་ལ་སྐྱོ་བ་མི་སྐྱེ་ཞིང་ ༑ སངས་རྒྱས་དང་བྱང་ཆུབ་སེམས་དཔའི་ཡོན་ཏན་མཐོང་བས། གནས་སྐབས་དང་མཐར་ཐུག་གི་འབྲས་བུ་ལ་བྲོད་པ་སྐྱེ་ལ། བླ་མ་དང་དཀོན་མཆོག་ལ་མོས་ཤིང་གསོལ་བ་བཏབ་པས་བདུད་ཀྱི་ལས་མི་འབྱུང༌། སངས་རྒྱས་དང༌། བྱང་ཆུབ་སེམས་དཔའི་བྱིན་རླབས་མྱུར་དུ་འཇུག དེ་ལྟར་འགལ་རྐྱེན་སྤངས་མཐུན་རྐྱེན་བསྒྲུབས་པས་བྱང་ཆུབ་ཀྱི་སེམས་འཕེལ་བ་ཡིན་ནོ། །གསུམ་པ་མི་ཉམས་པའི་ཐབས་ལ། བླ་མ་དང་དཀོན་མཆོག་གསུམ་ལ་མི་མོས་པར་ཞེ་སྡང་དང་ཕྲག་དོག་གིས་གཞན་གྱི་ཕུན་སུམ་ཚོགས་པ་ལ་མི་བཟོད་ན་ཉམས་ལ། སེམས་ཅན་གྱི་དོན་ལ་ཆེད་ཆེར་མི་འཛིན་ཞིང་རང་བདེ་བ་དོན་དུ་གཉེར་ན་ཉམས་ལ། ཐབས་རྒྱ་ཆེན་པོ་ལ་འབད་མི་ནུས་པར་སེམས་ངོ་འཕྲོད་པ་ཙམ་གྱིས་ཆོག་པར་འཛིན་ན་ཉམས་ཤིང༌། སངས་རྒྱས་དང་བྱང་ཆུབ་སེམས་དཔའི་ཡོན་ཏན་མི་ཤེས་ཤིང༌། རང་དེ་ལྟ་བུའི་ཡོན་ཏན་ཚོལ་བ་ལ་མི་བརྩོན་ན་ཉམས་པས། དེ་དག་གི་གཉེན་པོར་མོས་པ་དང་སྤྲོ་བ་ལ་སོགས་པ་ཅི་རིགས་པར་བསྒོམ་མོ། །སྨོན་པའི་བསླབ་བྱའོ ༑ ༑ གཉིས་པ་འཇུག་པའི་བསླབ་བྱ་ལའང་གསུམ་སྟེ། བསྡུས་པ་དང༌། འབྲིང་དང་ ༑ རྒྱས་པར་བསླབ་པའོ། །དང་པོ་ནི་སྦྱོར་བ་ལ་ནུས་ཚད་ཀྱིས་སྡིག་པ་སྤང་ཞིང་དགེ་བ་བསྒྲ྄ུབ་པ་ལ་བསླབ། དབང་མེད་ཀྱི་སྡིག་པ་བྱུང་ན་ཉིན་མོར་བྱས་པ་མཚན་མོར་བཤགས། མཚན་མོར་བྱས་པ་ཉིན་པར་བཤགས་ཤིང༌། དགེ་བའི་རྩ་བ་ཅུང་ཟད་རེ་བྱས་པ་ཐམས་ཅད་སེམས་ཅན་གྱི་དོན་དུ་སངས་རྒྱས་སུ་བསྔོའོ། ། གཞན་ཡང་རྒྱལ་པོ་ལ་གདམས་པ་ལས། རྒྱལ་པོ་ཆེན་པོ། འདི་ལྟར་ཁྱོད་ནི་བྱ་བ་མང་བ། བྱེད་པ་མང་བ་སྟེ། ཉིན་མཚན་དུ་སྦྱིན་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་ལ་བསླབ་པར་མི་ནུས་ཏེ། དེ་བས་ན་རྒྱལ་པོ་ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་དད་པ་དང༌། དོན་དུ་གཉེར་བ་དང༌། སྨོན་པ་རྟག་ཏུ་དྲན་པར་གྱིས་ལ་ཡིད་ལ་ཟུང་སྟེ་སྒོམས་ཤིག

གཞན་གྱི་དགེ་བ་ལ་རྗེས་སུ་ཡི་རང་བར་གྱིས་ཤིག རྗེས་སུ་ཡི་རངས་ནས་སངས་རྒྱས་དང་བྱང་ཆུབ་སེམས་དཔའ་དང༌། ཉན་ཐོས་དང༌། རང་རྒྱལ་ ¡Ã བ་ཐམས་ཅད་ ( ¡¶ ཞ ¡· - བ་ཐམས་ཅད་ ) ལ་ཕུལ་ཅིག ཕུལ་ནས་སེམས་ཅན་ཐམས་ཅད་དང་ཐུན་མོང་དུ་གྱིས་ཤིག དེ་ནས་སེམས་ཅན་ཐམས་ཅད་སངས་རྒྱས་ཀྱི་ཆོས་ཡོངས་སུ་རྫོགས་པར་འགྱུར་བ་ཉིན་གཅིག་བཞིན་དུ་བླ་ན་མེད་པའི་བྱང་ཆུབ་ཏུ་སྔོས་ཤིག རྒྱལ་པོ་ཆེན་པོ་ཁྱོད་དེ་ལྟར་བྱས་ན་རྒྱལ་སྲིད་ཀྱང་བྱེད་ལ། རྒྱལ་པོའི་བྱ་བའང་ཉམས་པར་མི་འགྱུར་ཞིང་ ༑ བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་འགྱུར་རོ། །ཞེས་གསུངས་སོ ༑ ༑ གཉིས་པ་འབྲིང་དུ་བསླབ་པ་ནི། ནག་པོའི་ཆོས་བཞི་སྤངས་ནས་དཀར་པོའི་ཆོས་བཞི་བསྟེན་པ་ལ་སློབ་པ་སྟེ། དཀོན་མཆོག་བརྩེགས་པ་ལས། ཆོས་བཞི་དང་ལྡན་ན་བྱང་ཆུབ་ཀྱི་སེམས་བརྗེད་པར་འགྱུར་ཏེ། བཞི་གང་ཞེ་ན། བླ་མ་དང་མཆོད་པར་འོས་པ་སླུ་བ་དང༌། གཞན་འགྱོད་པའི་གནས་མ་ཡིན་པ་ལ་འགྱོད་པ་སྐྱེད་པ་དང༌། ཐེག་པ་ཆེན་པོ་ལ་ཞུགས་པའི་སེམས་ཅན་རྣམས་ལ་མི་བསྔགས་པ་དང་ཚིགས་སུ་བཅད་པ་མ་ཡིན་པ་འབྱིན་པ་དང༌། སྒྱུ་དང་གཡོས་གཞན་ལ་ཉེས་པར་སྤྱོད་ཀྱི་ལྷག་པའི་བསམ་པས་མ་ཡིན་པའོ་ཞེས་སོ། །དཀར་པོའི་ཆོས་བཞི་ནི། ཆོས་བཞི་དང་ལྡན་ན་སྐྱེ་བ་ཐམས་ཅད་དུ་སྐྱེས་མ་ཐག་ཏུ་བྱང་ཆུབ་ཀྱི་སེམས་མངོན་དུ་འགྱུར་ཞིང༌། བརྗེད་པར་མི་འགྱུར་ཏེ། བཞི་གང་ཞེ་ན། ཤེས་བཞིན་དུ་བརྫུན་དུ་མི་སྨྲ་བ་དང༌། གཡོ་སྒྱུ་མེད་པ་སེམས་ཅན་གྱི་དྲུང་ན་ལྷག་པའི་བསམ་པས་གནས་པ་དང༌། བྱང་ཆུབ་སེམས་དཔའ་ཐམས་ཅད་ལ་སྟོན་པར་འདུ་ཤེས་བསྐྱེད་ཅིང༌། དེ་དག་གི་ཡང་དག་པའི་བསྔགས་པ་ཕྱོགས་བཞིར་བརྗོད་པ་དང༌། སེམས་ཅན་རྣམས་

( ¡¶ ཞ ¡· - རྣམས་ ) ཡོངས་སུ་སྨིན་པར་བྱེད་པ་དེ་དག་ཉི་ཚེ་བའི་ཐེག་པ་མི་འདོད་པར་བླ་ན་མེད་པའི་བྱང་ཆུབ་ཡང་དག་པར་འཛིན་དུ་འཇུག་པའོ། །ཞེས་གསུངས་པས། དེ་དག་སྤང་བ་དང་བསྟེན་པ་ལ་བསླབ་བོ། །གསུམ་པ་རྒྱས་པར་བསླབ་པ་ལ་གསུམ་ལས། དང་པོ་འཇུག་པ་བྱང་ཆུབ་ཀྱི་སེམས་སྐྱེ་བའི་རྒྱུ་ནི། སྨོན་པ་སེམས་བསྐྱེད་ལ་བློ་ཞུགས་ལ། དེ་འཕེལ་བའི་ཐབས་ཚོལ་ཞིང་ཉམས་པའི་རྒྱུ་སྤོང་བ་དང༌། འཁོར་བའི་སྡུག་བསྔལ་དང༌། མྱ་ངན་ལས་འདས་པའི་ཉེས་དམིགས་བསྒོམ་ཞིང་སེམས་ཅན་ཐམས་ཅད་འཁོར་བ་ལས་མྱུར་དུ་བསྒྲལ་བ་དང༌། མྱ་ངན་ལས་འདས་པ་ལ་ཟས་དུག་ཅན་ལྟར་ལྡོག་པའོ ༑ ༑ གཉིས་པ་འཕེལ་བའི་རྐྱེན་ནི། ཕྱོགས་བཅུའི་སངས་རྒྱས་དང༌། བྱང་ཆུབ་སེམས་དཔའ་བླ་མ་དང་བཅས་པ་དྲན་པར་བྱས་ལ་ཉིན་ལན་གསུམ་མཚན་ལན་གསུམ་དུ་ཡན་ལག་བདུན་པ་བྱའོ། །དེ་ཡང་རྒྱས་པ་ནི། བཟང་སྤྱོད་དམ། བྱང་ཆུབ་ལྟུང་བཤགས་སམ། བྱམས་པའི་སྨོན་ལམ་མམ། སློབ་དཔོན་ཀླུ་སྒྲུབ་ཀྱི་ཚིགས་བཅད་ཉི་ཤུ་པའམ། སློབ་དཔོན་ཞི་བ་ལྷའི་སྤྱོད་འཇུག་བཞིན་བྱའོ། །དེ་ཙམ་བློས་མི་ལྕོགས་ན་ཁོ་བོའི་མཁན་པོས་མཛད་པའི་ཡན་ལག་བདུན་པའམ། ཁོ་བོས་བྱས་པའི་ཆོས་སྤྱོད་བཅུ་པ་ལ་འབད་པར་བྱའོ། །གཞན་ཡང་སྐྱེས་པའི་རབས་སྣ་ཚོགས་ནས་འབྱུང་བའི་བྱང་ཆུབ་སེམས་དཔའི་སྤྱོད་པ་ཅི་ནུས་སུ་བསླབ་པའོ ༑ ༑ གསུམ་པ་མི་ཉམས་པའི་ཐབས་ནི། ནམ་མཁའི་སྙིང་པོའི་མདོ་ལས་འབྱུང་བའི་རྩ་བའི་ལྟུང་བ་རྣམས་དང༌། དཀོན་མཆོག་བརྩེགས་པ་ལ་སོགས་པ་མདོ་གཞན་ནས་འབྱུང་བའི་རྩ་བ་དང་ཡན་ལག་གི་ལྟུང་བ་རྣམས་གཉེན་པོ་བསྐྱེད་ལ་མི་འབྱུང་བར་བྱ་བ་དང༌། དེ་བཞིན་གཤེགས་པའི་ཡི་གེ་བརྒྱ་པ་ལ་སོགས་པ་སྡིག་པ་དང་ལྟུང་བ་འདག་པའི་ཐབས་སྣ་ཚོགས་ལ་བསླབ་པར་བྱའོ།། །། བཞི་པ། སྦྱིན་ལ་སོགས་པ་བསྒྲུབ་པ་དང༌། །ཞེས་བྱ་བའི་དོན་ལ་གཉིས་ཏེ། རང་གི་སངས་རྒྱས་ཀྱི་ཆོས་ཡོངས་སུ་རྫོགས་ ¡Ã པར་བྱེད་པ་ ( ¡¶ ཞ ¡· པའི་ ) ཕ་རོལ་ཏུ་ཕྱིན་པ་དྲུག་གི་སྤྱོད་པ་དང༌།

སེམས་ཅན་གཞན་ཡོངས་སུ་སྨིན་པར་བྱེད་པ་བསྡུ་བའི་དངོས་པོ་བཞིའི་སྤྱོད་པའོ། །དང་པོ་ལ་གསུམ་སྟེ། སྤྱིའི་མཚན་ཉིད་དང༌། རབ་ཏུ་དབྱེ་བ་དང༌། སོ་སོའི་སྒྲ་དོན་ནོ། །དང་པོ་ནི། འཁོར་བ་དང་ ༑ མྱ་ངན་ལས་འདས་པའི་ཕ་རོལ་ཏུ་སྒྲོལ་བའི་ཐབས་སོ། །གཉིས་པ་རབ་ཏུ་དབྱེ་བ་ལ། གང་ལ་དབྱེ་བའི་གཞི། ཇི་ལྟར་དབྱེ་བའི་དོན། དབྱེ་བ་ངེས་པར་བསྒྲུབ་པ་གསུམ་ལས། དང་པོ་ནི་རྫོགས་པའི་སངས་རྒྱས་སྒྲུབ་པའི་ཐབས་ཁྱད་པར་བའོ། །གཉིས་པ་དབྱེ་བའི་དོན་ལ་དྲུག་ལས། ཐོག་མར་སྦྱིན་པའི་ཕ་རོལ་ཏུ་ཕྱིན་པ་ལ་གསུམ་སྟེ། སྦྱིན་པའི་མཚན་ཉིད་དང༌། སྦྱིན་པའི་རང་བཞིན་ངེས་པར་བྱ་བ་དང༌། སྦྱིན་པ་བཏང་བའི་ཕན་ཡོན་ནོ། །དང་པོ་ནི་བདོག་པའི་དངོས་པོ་གཞན་ལ་ཕན་པས་ ( ¡¶ ཞ ¡· པར་ ) སྟེར་བའོ། །དེ་སྦྱོར་དངོས་རྗེས་གསུམ་གྱིས་ཟིན་ན ༑ སྦྱིན་པའི་ཕ་རོལ་ཏུ་ཕྱིན་པར་འགྱུར་རོ། །གཉིས་པ་དེའི་རང་བཞིན་ངེས་པར་བྱ་བ་ལ་གསུམ་སྟེ། སྦྱིན་པའི་མི་མཐུན་ཕྱོགས་ངོས་གཟུང་བ་དང༌། གཉེན་པོའི་རང་བཞིན་སོ་སོར་དཔྱད་པ་དང༌། དེ་དག་ཕྱིན་ཅི་མ་ལོག་པར་བསྒྲུབ་པའོ། ། དང་པོ་ལ་གཉིས་ལས། དག་པའི་སྦྱིན་པ་དང་འགལ་བ་ངོས་བཟུང་ན། སེར་སྣས་གཞན་ལ་སྟེར་མི་ནུས་པ་དང༌། ནུས་ཀྱང་མ་དག་པའི་སྦྱིན་པ་དང་འདྲེས་པ་སྟེར་བ ༑ མ་དག་པ་དང་མ་འདྲེས་ཀྱང༌། རྫོགས་པའི་སངས་རྒྱས་ཀྱི་རྒྱུར་མི་འགྲོ་བ་སྟེ་གསུམ་མོ། །གཉིས་པ་དེའི་ཉེས་པ་བསམ་པ་ལ་གཉིས་ཏེ། ཚེ་འདིའི་ཉེས་པ་དང་ ༑ སྐྱེ་བ་གཏན་གྱི་བདེ་བ་འཇོམས་པའོ། །དང་པོ་ནི། འཇིག་རྟེན་ཐམས་ཅད་ཀྱིས་བརྙས་པར་འགྱུར་པའང༌། སློབ་དཔོན་འཕགས་པས། སྤྱད་པས་འདི་ལ་བདེ་བ་སྟེ། །བྱིན་པས་གཞན་དུ་བདེ་བ་ཡིན། །མ་སྤྱད་མ་བྱིན་ཆུད་ཟོས་པ། ། སྡུག་བསྔལ་འབའ་ཞིག་ག་ལ་བདེ། །ཞེས་གསུངས་ལ། གཞན་ཡང་བཤད་པ། བླུན་པོས་སོག་པའི་སྡུག་བསྔལ་ཉིད། །མྱོང་གི་སྤྱོད་པའི་བདེ་མི་མྱོང༌། །ཡང་ཡང་ཉུལ་ཞིང་ལྟ་བ་ཡི། །འཇུངས་པའི་ནོར་ནི་བྱི་བ་བཞིན།

།ཞེས་བྱ་བ་དང༌། ནམ་དགོས་ཚེ་ན་ལེན་པ་ཡི། །ནོར་ནི་སྦྱིན་པར་ཐུབ་པས་གསུངས། །བསགས་པའི་ནོར་ནི་སྦྲང་རྩི་ལྟར། །ནམ་ཞིག་གཞན་གྱིས་སྤྱོད་པར་འགྱུར། །ཞེས་བར་སྐབས་ཀྱི་ཚིགས་བཅད་འདི་དག་གི་དོན་ཡང་བསམ་པར་བྱའོ། །གཉིས་པ་སྐྱེ་བ་གཏན་གྱི་བདེ་བ་འཇོམས་པའང༌། སྡུད་པ་ལས། སེར་སྣ་ཅན་ནི་ཡི་དྭགས་གནས་སུ་སྐྱེ་བར་འགྱུར། །ཅི་སྟེ་མིར་སྐྱེས་ན་ཡང་དེ་ཚེ་དབུལ་པོར་འགྱུར། །ཞེས་གསུངས་པས ༑ སྤྱིར་སེར་སྣ་ཅན་ལ་ཕུན་སུམ་ཚོགས་པ་མི་སྲིད། མ་དག་པའི་སྦྱིན་པ་བཏང་ཡང་ཞིང་ཚྭ་སྒོ་ཅན་ལ་ས་བོན་བཏབ་པ་ལྟར་འབྲས་བུ་འབྱིན་མི་ནུས། འབྲས་བུ་ཅུང་ཟད་བྱུང་ཡང༌། ཆུ་སྐྱར་གྱིས་ཉ་རོ་རྙེད་པ་ལྟར་ལོངས་སྤྱོད་བདེ་བའི་གྲོགས་སུ་མི་འགྱུར། ཅུང་ཟད་བདེ་བའི་གྲོགས་སུ་གྱུར་ནའང༌། ཆུ་ཤིང་གི་འབྲས་བུ་སྨིན་པ་ལྟར་འཁོར་བ་དང༌། མྱ་ངན་ལས་འདས་པའི་མཐའ་གཅིག་ཏུ་ཟད་པར་འགྱུར་རོ། །གཉིས་པ་གཉེན་པོའི་རང་བཞིན་སོ་སོར་དཔྱད་པ་ལ་གཉིས་ལས། དང་པོ་རྒྱུའི་གཉེན་པོ་ནི། སེར་སྣའི་རྒྱུ་ཡོ་བྱད་ལ་ཆགས་པ་ཡིན་པས ༑ དེའི་གཉེན་པོ་བསྒོམ་སྟེ། སྤྱོད་འཇུག་ལས། བསག་དང་བསྲུང་དང་བརླག་པའི་གདུང་བ་ཡིས། །ནོར་ནི་ཕུང་དཀྲོལ་མཐའ་ཡས་ཤེས་པར་བྱ། །ནོར་ལ་ཆགས་ཤིང་གཡེངས་པར་གྱུར་རྣམས་ལ། །སྲིད་པའི་སྡུག་བསྔལ་གྲོལ་བའི་ཐབས་མེད་དོ། །ཞེས་བྱ་བ་དང༌། ནོར་མེད་ཚེ་ན་ཚོལ་བས་ཕོངས། ། ཅུང་ཟད་རྙེད་ན་ཉུངས་པས་ཕོངས། །མང་ན་ཚིམ་པ་མེད་པས་ཕོངས། །ཚིམ་མེད་ལོངས་སྤྱོད་སྡུག་བསྔལ་རྒྱུ། །ཞེས་བར་སྐབས་ཀྱི་ཚིགས་བཅད་འདིའང་དྲན་པར་བྱའོ།། གཞན་ཡང་ ( ¡¶ ཞ ¡· + འཁོར་ལོས་བསྒྱུར་བའི་ ) རྒྱལ་པོ་གྲགས་པ་མཐའ་ཡས་དང༌། ང་ལས་ནུས་གླིང་བཞི་ཉི་ཟླ་སུམ་ཅུ་རྩ་གསུམ་གྱི་ཕྱེད་མན་ཆད་ཀྱི་རྒྱལ་པོ་བྱས་ཀྱང་མ་ཚིམ་པར། ད་དུང་བརྒྱ་བྱིན་གྱི་ལོངས་སྤྱོད་རིལ་པོ་དབྲོག་པར་བྱའོ་སྙམ་དུ་སེམས་བསྐྱེད་མ་ཐག་ཏུ་བསོད་ནམས་ཟད་དེ་ས་ལ་ལྟུང་བའི་ལོ་རྒྱུས་ཀྱང་བཤད་དོ

༑ ༑ གཉིས་པ་འབྲས་བུའི་གཉེན་པོ་ནི། རྒྱུ་ཡོ་བྱད་ལ་ཆགས་པས་འབྲས་བུ་སེར་སྣ་སྐྱེ་ལ། དེ་བཟློག་པའི་གཉེན་པོ་སྦྱིན་པ་ཡིན་པས། དེ་ལ་གསུམ་སྟེ། ཉེ་བ་འཁོར་གྱིས་ཞུས་པའི་མདོ་ལྟར་བྱང་ཆུབ་སེམས་དཔའ་རབ་ཏུ་བྱུང་བའི་སྦྱིན་པ་དང་ ༑ ཁྱིམ་པའི་སྦྱིན་པ་དང༌། མི་སྐྱེ་བའི་ཆོས་ལ་བཟོད་པ་ཐོབ་པའི་སྦྱིན་པའོ། ། དང་པོ་རབ་ཏུ་བྱུང་བའི་སྦྱིན་པ་ནི། གཙོར་མི་འཇིགས་པ་དང༌། བྱམས་པ་དང༌། ཆོས་ཀྱི་སྦྱིན་པ་སྟེ་གསུམ་ཡིན། ཟང་ཟིང་ལ་སྣག་ཚ་དང་སྨྱུ་གུ་དང་ཤོག་བུ་གསུམ་སྦྱིན་པར་གསུངས་ཀྱི། རབ་ཏུ་བྱུང་བས་ནོར་རླབས་པོ་ཆེ་སྟེར་བས་མགོ་འདོན་པར་གསུངས་པ་མེད་ལ། སངས་རྒྱས་བཅོམ་ལྡན་འདས་ཀྱིས་ཀྱང་རྒྱལ་པོ་དང་ ༑ བློན་པོ་དང༌། ཁྱིམ་བདག་དང༌། ཚོང་དཔོན་ལ་སོགས་པར་གྱུར་ཏེ་ཁྱིམ་པར་བཞུགས་པའི་དུས་སུ་ཟང་ཟིང་གི་སྦྱིན་པ་མཛད་ལ། བྱང་ཆུབ་སེམས་དཔའ་སྲིད་པ་ཐ་མ་པའི་གནས་སྐབས་སུ་གཞོན་ནུའི་རོལ་རྩེད་མཛད་པ་ན་བདོག་པའི་དངོས་པོ་སེམས་ཅན་ལ་བྱིན་ནས་ནཻ་རཉྫ་རའི་འགྲམ་དུ་རབ་ཏུ་བྱུང་བའི་ཚེ་རྟ་དང་རྒྱན་ལ་སོགས་པ་རྣམས་ནོར་གྱི་བདག་པོ་རྒྱལ་པོ་ཟས་གཙང་ཉིད་ལ་བསྐུར་ལ། ཞིང་པའི་བུ་མོ་ལེགས་སྐྱེས་ཀྱིས་གསེར་སྣོད་དང་བཅས་པའི་བསོད་སྙོམས་ཕུལ་བའི་ཚེའང༌། གསེར་སྣོད་བུ་མོ་ཉིད་ལ་གཏད་པས་བུ་མོས་བདག་ལ་ཐུགས་བརྩེ་བས་བཞེས་པར་ཞུ་ཞེས་སླར་ཕུལ་བ་ན། ནཻ་རཉྫ་རའི་ཆུ་ལ་བསྐྱུར་བས་མུ་སྟེགས་འགའ་ཞིག་གི་བསམ་པ་ལ་གོའུ་ཏ་མའང་ནོར་ལ་ངན་ཏེ་རྟ་དང་རྒྱན། རྒྱལ་པོ་ནོར་གྱིས་མ་ཕོངས་པས། ཕོངས་པ་ལ་སྟེར་འཐད་ཅིང༌། གསེར་སྣོད་ཀྱང་ཕོངས་པ་ལ་མི་སྟེར་བར་ཆུ་ལ་སྐྱུར་བ་ཆུད་ཟོས་ཡིན་ཟེར་བ་ལ། བཅོམ་ལྡན་འདས་ཀྱིས་མཆོག་གི་ནོར་མཆོག་མ་ཡིན་པ་ལ་བྱིན་ན་ཚེ་འདིའི་མཐུན་རྐྱེན་ཅུང་ཟད་འབྱུང་ཡང༌། མཐར་མི་ཞུ་བས། ངན་སོང་དུ་འགྱུར་བས་ཕོངས་པ་ངན་སོང་དུ་སྐྱུར་བའི་རྒྱུ་བྱང་ཆུབ་སེམས་དཔས་སྦྱོར་མི་འཐད་སྙམ་དུ་དགོངས་པ་ཡིན་ནོ།

། དེས་ན་རབ་ཏུ་བྱུང་བས་སྦྱིན་པ་རླབས་པོ་ཆེས་མགོ་བཏོན་ན་ཐོས་བསམ་སྒོམ་གསུམ་གྱི་གེགས་སུ་འགྱུར་བས། རབ་ཏུ་བྱུང་བ་ཡོ་བྱད་ལ་མ་ཆགས་ཤིང་སྦྱིན་ ¡Ã པས་མགོ་མི་འདོན་པར་ ( ¡¶ ཞ ¡·¡¶ ལུ ¡· པ་ལ་གཙོར་མི་བྱ་བར ) ། ཚུལ་ཁྲིམས་དང༌། ཏིང་ངེ་འཛིན་དང༌། ཤེས་རབ་ཀྱིས་མགོ་འདོན་པ་ལ་སངས་རྒྱས་ཀྱི་བསྟན་པ་དང་མཐུན་པའི་རབ་ཏུ་བྱུང་བར་གསུངས་སོ། །དེས་ན་མདོ་ལས། རབ་ཏུ་བྱུང་བས་ ¡Ã ལྷུང་བཟེད་ཀྱི་ ( ¡¶ ཞ ¡· ཚུལ་ཁྲིམས་དང་ལྡན་པས་ ) ལྷག་རོལ་ཙམ་སྦྱིན་པར་གསུངས་ཀྱི། གཞན་སྦྱིན་པར་མ་གསུངས་ཏེ། རབ་ཏུ་བྱུང་བ་ལྷ་དང་བཅས་པའི་མཆོད་གནས་ཡིན་གྱི། ཡོན་བདག་མ་ཡིན་པས། ཡོན་མཆོད་གོ་བཟློག་ན་འཇིག་རྟེན་དུ་མུ་གེ་ལ་སོགས་པ་རྒུད་པའི་རྒྱུར་འགྱུར་རོ། །གཉིས་པ་བྱང་ཆུབ་སེམས་དཔའ་ཁྱིམ་པའི་སྦྱིན་པ་ལ་གཉིས་ཏེ། སྦྱིན་པ་ཇི་ལྟར་གཏང་བའི་ཚུལ་དང༌། དེ་སྦྱང་བའི་ཐབས་སོ། །དང་པོ་ལའང༌། ཐོག་མར་སྦྱིན་མི་ནུས་པ་ལས་བཟློག་པའི་དོན་དུ་ཅུང་ཟད་སྟེར་བ་ལ་བསླབ། སྟེར་ནུས་པ་རྣམས་མ་དག་པའི་སྦྱིན་པ་ལས་བཟློག་སྟེ་དག་པའི་སྦྱིན་པ་ལ་བསླབ། དག་པའི་སྦྱིན་པའང་སངས་རྒྱས་ཀྱི་རྒྱུར་མི་འགྲོ་བ་ལས་བཟློག་སྟེ་འགྲོ་བ་ལ་བསླབ་པ་སྟེ་གསུམ་ལས། དང་པོ་ནི། ཚོད་མ་ལ་སོགས་སྦྱིན་པ་ལ། །འདྲེན་པས་ཐོག་མར་སྦྱོར་བ་མཛད། །དེ་དག་གོམས་ནས་ཕྱིས་ནས་ནི། །རིམ་གྱིས་རང་གི་ཤ་ཡང་གཏོང༌། །གང་ཚེ་རང་གི་ལུས་ལ་ནི ༑༑ ཚོད་སོགས་ལྟ་བུའི་བློ་སྐྱེས་ནས། །དེ་ཚེ་ཤ་ལ་སོགས་གཏོང་བ། །དེ་ལ་དཀའ་བ་ཅི་ཞིག་ཡོད། །ཅེས་སྤྱོད་འཇུག་ལས་གསུངས་པ་དང༌། གསང་ཆེན་ཐབས་ལ་མཁས་པའི་མདོ་ལས། ལས་དང་པོ་པས་ཆུ་རྫེའུ་རེ་ཙམ་སྦྱིན་པ་ལ་བསླབ་པར་བྱའོ། །ཞེས་གསུངས་སོ། །གཉིས་པ་སྟེར་ནུས་པ་རྣམས་མ་དག་པའི་སྦྱིན་པ་ལས་བཟློག་སྟེ་དག་པ་ལ་བསླབ་པ་ནི། གང་ཟག་འགའ་ཞིག་སྦྱིན་པ་གཏོང་ནའང་དག་པ་དང་མ་དག་པ་ངོ་མི་ཤེས་པས་འཁོར་བ་དང༌། ངན་སོང་གི་རྒྱུར་འགྱུར་བའི་སྦྱིན་པ་གཏོང་བ་མང་པོ་ཡོད་པས་དེ་བཟློག་ལ་དག་པའི་སྦྱིན་པ་ལ་བསླབ་སྟེ།

དེའང་དྲང་སོང་རྒྱས་པས་ཞུས་པའི་མདོ་ལས་གསུངས་པའི་མ་དག་པའི་སྦྱིན་པ་སུམ་ཅུ་རྩ་གཉིས་ཀྱི་དོན་འདིར་ཚིགས་སུ་བཅད་པར་བསྡུ་ན། ལོག་ལྟ་མ་དད་ཕན་བཏགས་ལན། །མེ་ཆུ་རྒྱལ་སྟེར་འཇིགས་ཕྱིར་ཏེ། །དུག་མཚོན་བསད་ཤ་བག་མེད་ཆང༌། །བསྡུ་ཕྱིར་བསྟོད་ཕྱིར་རོལ་མོ་མཁན། །སྐར་མཁན་གཞན་ནོར་མཛའ་ལ་སྟེར། །གཞན་གྱི་འབྲུ་སྙོད་བཟོ་བོ་དང༌། །ནད་ཕྱིར་སྨན་པ་སྤྱོས་ནས་སྟེར། །རྣམ་སྨིན་རང་ཉིད་ལང་ཚོ་རྒས། །ན་དང་འཆི་ཚེ་བསྐུལ་ནས་མཆོད ༑ ༑ ཡུལ་གཞན་གྲགས་ཕྱིར་ཕོད་བསྟན་ཕྱིར། །བུད་མེད་ཕྱིར་སྟེར་བུ་མེད་ཕྱིར ༑ ༑ ཕྱི་མར་རྙེད་ཕྱིར་དམན་པ་རྣམས། །བོར་ནས་ཕྱུག་པོ་རྣམས་ལ་སྟེར། ། མ་དག་སྦྱིན་པ་སུམ་ཅུ་གཉིས། །རྒྱས་པའི་མདོ་ལས་གསུངས་ཕྱིར་སྤང༌། །དེ་ལྟར་དག་པ་དང་མ་དག་པའི་སྦྱིན་པ་ཤེས་པར་བྱས་ལ། མ་དག་པ་སྤང་ཞིང་དག་པ་ལ་བསླབ་བོ། །གསུམ་པ་ནི་དག་པའི་སྦྱིན་པ་འགའ་ཞིག་ཀྱང་སངས་རྒྱས་ཀྱི་རྒྱུར་མི་འགྱུར་བ་ཡོད་དེ། དཔེར་ན་དགེ་བའི་རྩ་བ་འགའ་ཞིག་མཐོ་རིས་ལྷ་དང་མིའི་ཕུན་སུམ་ཚོགས་པར་འགྲོ། འགའ་ཞིག་ཉན་ཐོས་དང༌། རང་སངས་རྒྱས་ཀྱི་མྱ་ངན་ལས་འདས་པའི་རྒྱུར་འགྲོ་བས་དེ་བཟློག་པའི་དོན་དུ་ཐབས་ཀྱིས་མྱ་ངན་ལས་འདས་པའི་མཐའ་མནན། ཤེས་རབ་ཀྱིས་འཁོར་བའི་མཐའ་མནན། བརྩོན་འགྲུས་ཀྱི་སྟོབས་ཀྱིས་དེ་གཉིས་མྱུར་དུ་མཐར་ཕྱིན་པར་བྱས་པས་སྦྱིན་པ་གང་ཅུང་ཟད་བྱས་པ་ཐམས་ཅད་མྱུར་དུ་མངོན་པར་རྫོགས་པར་འཚང་རྒྱ་བའི་རྒྱུར་འགྱུར་བ་ལ་བསླབ་སྟེ། མདོ་ལས། གང་དག་རྒྱལ་བ་རྣམ་འདྲེན་ལ། །བྱེད་པ་ཆུང་ངུའམ་བྱེད་འགྱུར་བ། །དེ་དག་མཐོ་རིས་སྣ་ཚོགས་པར། །བགྲོད་ནས་འཆི་མེད་གནས་ཐོབ་བོ། །ཞེས་གསུངས་པ་ལྟར་རོ། །གཉིས་པ་དེ་སྦྱང་བ་ལ་གཉིས་ཏེ ༑ བསམ་པ་དང༌། སྦྱོར་བ་ལ་སྦྱང་བའོ། །དང་པོ་ནི་སློང་བ་མཐོང་ན་སྦྱིན་པའི་ཕ་རོལ་ཏུ་ཕྱིན་པ་རྫོགས་པར་འགྱུར་རོ་སྙམ་དུ་དགའ་བ་དང༌། ཚེ་ཕྱི་མ་ལ་ལོངས་སྤྱོད་ཟད་མི་ཤེས་པའི་ས་བོན་འདེབས་སྙམ་པ་དང༌།

སངས་རྒྱས་དང༌། བྱང་ཆུབ་སེམས་དཔའི་སྤྲུལ་པ་ཡིན་སྙམ་པ་དང༌། དེ་དག་བདག་ལ་དགེས་པར་འགྱུར་གྱིས་སྙམ་པ་དང༌། ལྷ་དང་བཅས་པའི་འཇིག་རྟེན་དུ་སྙན་གྲགས་ཐོབ་པར་འགྱུར་སྙམ་པ་དང༌། སེམས་ཅན་གྱི་དོན་བྱེད་པ་ལ་བསྡུ་བའི་དངོས་པོ་འདི་ལྟ་བུས་བསྡུ་དགོས་སྙམ་པ་ལ་སོགས་པའི་འདུ་ཤེས་རྒྱ་ཆེན་པོ་བསྐྱེད་དེ། མདོ་སྡེ་རྒྱན་ལས། སློང་བ་མཐོང་རྫོགས་དགའ་བ་དང༌། །ཞེས་བྱ་བ་ལ་སོགས་པ་དང༌། མདོ་ལས། སློང་བ་དག་ནི་མཐོང་གྱུར་ན། །སངས་རྒྱས་འདུ་ཤེས་རབ་ཏུ་བསྐྱེད། །ཅེས་བྱ་བ་ལ་སོགས་པ་གསུངས་པ་ལྟར་རོ། །གཉིས་པ་སྦྱོར་བ་ལ་སྦྱང་བ་ནི། ཡུལ་དུས་དངོས་པོ་ལ་སྦྱང་བ་གསུམ་ལས། དང་པོ་ཡུལ་ལ་སྦྱང་བ་ནི། གང་ཟག་གི་བསམ་པའི་བྱེ་བྲག་གིས་ལ་ལས་བླ་མ་ལ་འབུལ་ཕོད་ཀྱི་གཞན་ལ་མི་ཕོད་ལ། ལ་ལས་སངས་རྒྱས་ལ་མཆོད་པ། ལ་ལས་ཆོས་འབྲྀ་ཀློག ལ་ལས་དགེ་འདུན་ལ་བསྙེན་བཀུར ༑ ལ་ལས་ཕོངས་པ་ལ་སྟེར་བ་ལ་སོགས་པ་ཕྱོགས་རེ་ལ་ནུས་གཞན་ལ་མི་ནུས་པ་ཡོད་པས་གང་ནུས་པ་ལ་མགོ་བཏོན་ཞིང༌། མི་ནུས་པ་ལའང་རིམ་གྱིས་བསླབ་བོ། །གཉིས་པ་དུས་ལ་བསླབ་པ་ནི། དུས་གཏན་དུ་སྟེར་མི་ནུས་པར་ཁྱད་པར་ཅན་ལ་ནུས་པ་ཡོད་པས་དེ་དག་ཀྱང་དུས་ཁྱད་པར་ཅན་ལ་གཙོ་བོར་བྱ་ཞིང་ ༑ དུས་གཞན་དུ་སྟེར་བ་ལ་བསླབ་བོ། །དེ་ལྟར་ཚུལ་ཇི་ལྟར་སློབ་ན། དང་པོ་ཉི་མ་ཕྱེད་ཙམ་ཅི་འབྱོར་པ་སྟེར་བ་ལ་བསླབ། དེ་ལ་གོམས་ནས་ཉིན་རེ། དེ་ལ་གོམས་ནས་ཞག་རེ། དེ་ལ་གོམས་ནས་ཟླ་བ་རེ། དེ་ལ་གོམས་ནས་ལོ་རེ་ལ་སོགས་པ་དུས་བསྣུར་ཞིང་བསླབ་བོ། །གསུམ་པ་དངོས་པོ་ལ་སྦྱང་བ་ནི། ཆུ་རྫེའུ་རེའམ ༑ ཚོད་ཕོར་རེའམ། ཟན་རྡོག་རེའམ། སྲད་བུ་རེའམ། ལྷན་པ་ཙམ་རེ་སྟེར་བ་ལ་བསླབ་ཅིང་ཅུང་ཟད་རེ་ལའང་སྦྱིན་པ་ཆེན་པོ་ཡིན་སྙམ་དུ་བསམས། ¡Ã སྦྱིན་པ་འདིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག་སྙམ་དུ་བསམས། ( ¡¶ ཞ ¡·¡¶ ལུ ¡· - སྦྱིན་པ་་་་་་དུ་བསམས། ) མ་འོངས་པའི་དུས་སུ་སེམས་ཅན་ཐམས་ཅད་ལ་ཅི་འདོད་པ་སྟེར་བའི་ནུས་པ་དང་ལྡན་པར་གྱུར་ཅིག་ཅེས་སྨོན་ལམ་གདབ།

ཅིའང་མི་སྟེར་བ་ལ་ལྟོས་ན་ཆུ་རྫེའུ་རེ་ཙམ་ཡང་འོར་ཆེ། རྒོལ་བ་ལ་ལྟོས་ན་མི་སྟེར་བའང་འོར་ཆེ། འཕྲོག་པ་ལ་ལྟོས་ན་རྒོལ་བའང་འོར་ཆེ། གསོད་པ་ལ་ལྟོས་ན་རྒོལ་ཞིང་རྡེག་པའང་འོར་ཆེ་སྟེ། མདོར་ན་ཐམས་ཅད་ལ་ཡུས་བསྐྱུངས་ན། སུ་དང་ཡང་ཞེ་མི་འགྲས་རྗེས་སུ་ཡི་རང་བ་སྐྱེ། བྱང་ཆུབ་ཀྱི་སེམས་མི་ཉམས་པའི་རྒྱུར་འགྱུར་རོ། །དེས་ན་མདོ་ལས་འབྱུང་བ་བཞིན། ཟས་འདོད་པ་ལ་ཟས། དེ་བཞིན་དུ་གོས་དང༌། སྨན་དང༌། མེ་ཏོག་ཕྲེང་བ་དང༌། ནོར་འདོད་པ་ལ་ནོར་སྟེར་བའི་བར་དུ་བློ་འབྱོངས་པར་འགྱུར་རོ། །མི་སྐྱེ་བའི་ཆོས་ལ་བཟོད་པ་མ་ཐོབ་ཀྱི་བར་དུ། མགོ་དང་རྐང་ལག་ལ་སོགས་པ་སྟེར་ཕོད་ཀྱང་མི་གཏང་ ༑ དེའང་སྤྱོད་འཇུག་ལས། དམ་པའི་ཆོས་ནི་སྤྱོད་པའི་ལུས། །ཕྲན་ཚེགས་ ¡Ã ཙམ་ལ་ ( ¡¶ ཞ ¡· ཆེད་དུ་ ) གཏང་མི་བྱ། །དེ་ལྟར་བྱས་ན་སེམས་ཅན་གྱི། །བསམ་པ་མྱུར་དུ་རྫོགས་མི་འགྱུར། །སྙིང་རྗེའི་བསམ་པ་མ་དག་པར། །ལུས་འདི་གཏང་བར་མི་བྱ་སྟེ། །ཅི་ནས་འདི་དང་གཞན་དག་ཏུ། །དོན་ཆེན་འགྲུབ་པའི་རྒྱུར་གཏང་ངོ༌། །ཞེས་གསུངས་པ་ལྟར་རོ། ཁ་ཅིག་འཇུག་པ་སེམས་བསྐྱེད་བྱས་ནས། ཅི་སླཽངས་པ་ལ་སྟེར་དགོས་མ་བྱིན་ན་སེམས་བསྐྱེད་ཉམས་འགྲོ་དེས་ན་སྟེར་མི་ནུས་ཀྱི་བར་དུ་གསང་དགོས་ཟེར་བ་ནི་སྡེ་སྣོད་ཀྱི་རྣམ་དབྱེ་མ་ཤེས་པ་ཡིན། སེམས་བསྐྱེད་སྲུང་བའི་ཐབས་གསང་བ་ལ་རེ་བ་ཐབས་རྡུགས་པ་ཡིན་ནོ།

། གསུམ་པ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་སྦྱིན་པ་ལ་གསུམ་སྟེ། གཏོང་བ་དང༌། ཤིན་ཏུ་གཏོང་བ་དང༌། གཏོང་བ་ཆེན་པོའོ། །དང་པོ་ནི་རྒྱལ་སྲིད་སྟེར་བའོ ༑ ༑ གཉིས་པ་ནི་བུ་དང་ཆུང་མ་ལ་སོགས་པ་གཉེན་ཕངས་པ་སྟེར་བའོ། ། གསུམ་པ་ནི་མགོ་དང་རྐང་ལག་ལ་སོགས་པ་རང་གི་ལུས་སྟེར་བའོ། །འདི་ལ་དགོངས་ནས་རྒྱལ་བའི་ཡུམ་ལས། ཐབས་ལ་མཁས་པའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པ་ན་འཁོར་ལོ་སྒྱུར་བ་ལ་སོགས་པའི་ལུས་བླངས་ཏེ། ང་ལས་ཡོ་བྱད་རྣམས་ལོང་ལ་སྦྱིན་པ་ཐོངས། ཚུལ་ཁྲིམས་སྲུངས་ཞེས་བྱ་བ་ནས་ང་ནི་ནང་གི་ལུས་ལའང་ཆགས་པ་མེད་ན། ཕྱིའི་ལོངས་སྤྱོད་ལ་ལྟ་ཅི་སྨོས་ཞེས་བྱ་བ་ལ་སོགས་པ་རྒྱས་པར་གསུངས་པ་ལྟར་རོ། །ལུང་འདིར་རབ་ཏུ་བྱུང་བའི་སྦྱིན་པ་ལ་སྦྱོར་བ་ཡོད་དེ། དེ་དག་གིས་མདོ་སྡེའི་དགོངས་པ་མ་ཤེས་པར་ཟད་དོ། །འདིའི་སྐབས་སུ་ཐམས་ཅད་སྒྲོལ་གྱིས་བུ་དང་བུ་མོ་བྲམ་ཟེའི་གཡོག་ཏུ་བྱིན་པ་དང༌། ཤི་པི་པའི་རྒྱལ་པོས་བྲམ་ཟེ་ལོང་བ་ལ་མིག་བྱིན་པ་དང༌། རི་བོང་གིས་བྲམ་ཟེ་འཁྱམས་པ་ལ་ལུས་བྱིན་པ་ལ་སོགས་པ་སྐྱེས་རབས་ནས་ཇི་ལྟར་འབྱུང་བ་དང༌། རྒྱལ་པོ་ཟླ་འོད་ཀྱི་བྲམ་ཟེ་ལ་དབུ་བྱིན་པ་དང༌། རྒྱལ་པོ་གསེར་མདོག་གིས་ལུས་སྟོད་སྨད་དུ་གཏུབས་ནས་བྱིན་པ་ལ་སོགས་པ་མདོ་རྣམས་ལས་འབྱུང་བའི་དོན་རང་གིས་བསམ་ཞིང་གཞན་ལ་བསྟན་པར་བྱའོ། ། གསུམ་པ་སྦྱིན་པ་དེ་ཕྱིན་ཅི་མ་ལོག་པར་བསྒྲུབ་པ་ལ་གཉིས་ཏེ། ཡོན་ཏན་བཞི་བསྒྲུབ་པ་དང༌། ཆགས་པ་བདུན་སྤང་བའོ། །དང་པོ་ནི་མདོ་སྡེ་རྒྱན་ལས། སྦྱིན་པས་མི་མཐུན་ཕྱོགས་ཉམས་དང༌། རྣམ་པར་མི་རྟོག་ཡེ་ཤེས་ལྡན། །འདོད་པ་ཐམས་ཅད་ཡོངས་རྫོགས་བྱེད། །སེམས་ཅན་རྣམ་སྨིན་བྱེད་རྣམ་གསུམ། །ཞེས་གསུངས་པས་སྔར་བཤད་པ་ལྟར་སེར་སྣ་སྤངས་པ། རྣམ་པར་མི་རྟོག་པ། གང་ཟག་དང་ཆོས་ཀྱི་བདག་མེད་རྟོགས་པ། འདོད་པ་ཐམས་ཅད་ཡོངས་སུ་རྫོགས་པ་སྟེ་ཆོས་དང་མཐུན་པའི་ཅི་འདོད་པ་སྟེར་བ།

སེམས་ཅན་ཡོངས་སུ་སྨིན་པར་བྱེད་པ་གསུམ་ནི། སྦྱིན་པས་བསྡུས་ནས་ཉན་ཐོས་དང༌། རང་སངས་རྒྱས་དང་ཐེག་པ་ཆེན་པོ་སྟེ་གསུམ་ལ་སྐལ་བ་ཇི་ལྟ་བ་བཞིན་འགོད་པའོ། །གཉིས་པ་ཆགས་པ་བདུན་སྤང་བ་ནི། བྱང་ཆུབ་སེམས་དཔའི་སྦྱིན་པ་ནི། །མ་ཆགས་མི་ཆགས་ཆགས་པ་མེད། །ཆགས་པ་ཉིད་ཀྱང་མ་ཡིན་ལ། །མ་ཆགས་མི་ཆགས་ཆགས་པ་མེད ༑ ༑ ཅེས་གསུངས་པས། མི་མཐུན་ཕྱོགས་ཆགས་པ་བདུན་སྤོང་བ་ནི། ལོངས་སྤྱོད་ལ་ཆགས་པ་དང༌། བཤོལ་བ་སྟེ། ཕྱི་བཤོལ་ལ་ཆགས་པ་དང༌། དེ་ཙམ་གྱིས་ཆོག་པར་འཛིན་པ་ལ་ཆགས་པ་དང༌། ལན་ལ་རེ་བ་ལ་ཆགས་པ་དང༌། རྣམ་པར་སྨིན་པ་ལ་ཆགས་པ་དང༌། མི་མཐུན་པའི་ཕྱོགས་ལ་ཆགས་པ་སྟེ་སེར་སྣ་ལ་སོགས་པ་སྤོང་མི་འདོད་པའོ། །རྣམ་པར་གཡེང་བ་ལ་ཆགས་པ་ལ་གཉིས་ལས། ཡིད་ལ་བྱེད་པའི་གཡེང་བ་ནི། ཐེག་པ་དམན་པ་ལ་དགའ་བ་དང༌། རྣམ་པར་རྟོག་པའི་གཡེང་བ་སྟེ་འཁོར་གསུམ་དུ་ཞེན་པའོ། །ལོངས་སྤྱོད་ཕྱི་བཤོལ་ཆོག་པར་འཛིན། །ལན་དང་རྣམ་སྨིན་མི་མཐུན་ཕྱོགས། །རྣམ་པར་གཡེང་ལ་ཆགས་པ་སྟེ ༑ ༑ བདུན་པོ་འདི་དག་མཁས་པས་སྤང༌། །ཞེས་བྱ་བ་ནི་བསྡུ་བའི་ཚིགས་བཅད་དོ། །གསུམ་པ་སྦྱིན་པའི་ཕན་ཡོན་ལ་གཉིས་ཏེ། གནས་སྐབས་ཀྱི་ཕན་ཡོན་དང༌། མཐར་ཐུག་གི་ཕན་ཡོན་ནོ། །དང་པོ་ལ་གཉིས་ལས། ཚེ་འདིར་འབྱུང་བའི་ཕན་ཡོན་ནི། སྦྱིན་པས་སེམས་ཅན་མགུ་བར་བྱས་པས་ལོངས་སྤྱོད་དང༌། སྙན་པ་དང༌། གྲགས་པ་དང༌། དཔལ་དང༌། བདེ་བ་ཕུན་སུམ་ཚོགས་པ་འཐོབ་སྟེ ༑ སྤྱོད་འཇུག་ལས། སེམས་ཅན་མགུ་ལས་བྱུང་བ་ཡི། །མ་འོངས་སངས་རྒྱས་འགྲུབ་ལྟ་ཞོག །ཚེ་འདི་ཉིད་ལ་དཔལ་ཆེན་དང༌། །གྲགས་དང་སྐྱིད་འགྱུར་ཅིས་མ་མཐོང༌། །ཞེས་བྱ་བ་དང༌། མདོ་སྡེ་རྒྱན་ལས། སྦྱིན་པ་པོ་ནི་ལོངས་སྤྱོད་མི་འདོད་ཀྱང༌། །ལོངས་སྤྱོད་ཤིན་ཏུ་མང་ལ་བཟང་དང་ཕྲད། །ཅེས་གསུངས་པ་ལྟར་རོ། །ཚེ་ཕྱི་མ་ལ་འབྱུང་བ་ནི། མྱོང་བ་རྒྱུ་མཐུན་གྱི་འབྲས་བུ་ཅི་འདོད་པའི་ལོངས་སྤྱོད་ཐོབ། བྱེད་པ་རྒྱུ་མཐུན། གཞན་ལའང་ཅི་འདོད་པ་སྟེར་ཕོད་པར་འགྱུར

༑ གཞན་ཡང་ཡུལ་ངན་པ་དང༌། མུ་གེའི་བསྐལ་པ་ལ་སོགས་པར་གཏན་མི་སྐྱེ་བ་ལ་སོགས་པ་ཕན་ཡོན་དཔག་ཏུ་མེད་དོ། །སྡུད་པ་ལས། བྱང་ཆུབ་སེམས་དཔའི་སྦྱིན་པས་ཡི་དྭགས་འགྲོ་བ་གཅོད། །དབུལ་བ་དང་ནི་དེ་བཞིན་ཉོན་མོངས་ཐམས་ཅད་གཅོད། ། ¡Ã སྤྱོད་ཚེ་ལོངས་སྤྱོད་མཐའ་ཡས་རྒྱས་པ་ཐོབ་པར་འགྱུར ༑༑ ( ¡¶ ཞ ¡· - སྤྱོད་ཚེ་་་་་་པར་འགྱུར། ། ) ཞེས་བྱ་བ་ལ་སོགས་པ་གསུངས་པ་ལྟར་རོ།། གཉིས་པ་མཐར་ཐུག་གི་ཕན་ཡོན་ནི། སངས་རྒྱས་པ་ན་འཇིག་རྟེན་དང་འཇིག་རྟེན་ལས་འདས་པའི་འཁོར་རྒྱ་མཚོ་ལྟ་བུ་འདུས ( ¡¶ ཞ ¡· དང་ ) ། འཇིག་རྟེན་དང་འཇིག་རྟེན་ལས་འདས་པའི་དགེ་བའི་རྩ་བ་ལས་གྲུབ་པའི་མཆོད་པ་རྣམས་འབྱུང་ ༑ ནམ་མཁའ་མཛོད་ཀྱི་ཏིང་ངེ་འཛིན་ལ་དབང་བསྒྱུར་བ་ལ་སོགས་པ་ཡོན་ཏན་དཔག་ཏུ་མེད་པ་ཐོབ་བོ།། །། གཉིས་པ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གསུམ་སྟེ། ཚུལ་ཁྲིམས་ཀྱི་མཚན་ཉིད་དང༌། ཚུལ་ཁྲིམས་ཀྱི་རང་བཞིན་ངེས་པར་བྱ་བ་དང༌། ཚུལ་ཁྲིམས་བསྲུངས་པའི་ཕན་ཡོན་ནོ། །དང་པོ་ནི། གཞན་གྱི་དོན་དུ་རང་གི་ཁ་ན་མ་ཐོ་བ་སྤང་བའོ། །དེ་སྦྱོར་དངོས་རྗེས་གསུམ་གྱིས་ཟིན་ན་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་འགྱུར་རོ། །གཉིས་པ་དེའི་རང་བཞིན་ངེས་པར་བྱ་བ་ལ་གསུམ་སྟེ། ཚུལ་ཁྲིམས་ཀྱི་མི་མཐུན་ཕྱོགས་ངོས་གཟུང་བ་དང༌། གཉེན་པོའི་རང་བཞིན་སོ་སོར་དཔྱད་པ་དང༌། དེ་དག་ཕྱིན་ཅི་མ་ལོག་པར་བསྒྲུབ་པའོ། །དང་པོ་ལ་གཉིས་ལས ༑ འཆལ་པའི་ཚུལ་ཁྲིམས་ངོས་གཟུང་ན། དེའང་སྡཽམ་པ་གཏན་བསྲུང་མི་ནུས་པ་དང༌། བསྲུངས་ཀྱང་མུ་སྟེགས་བྱེད་ཀྱི་ཚུལ་ཁྲིམས་ལྟར་ཕྱིན་ཅི་ལོག་དང༌། ཕྱིན་ཅི་མ་ལོག་ཀྱང་ཉན་ཐོས་ཀྱི་ཚུལ་ཁྲིམས་ལྟར་སངས་རྒྱས་ཀྱི་རྒྱུར་མི་འགྲོ་བ་སྟེ་གསུམ་མོ། །གཉིས་པ་དེའི་ཉེས་པ་བསམ་པ་ལ་གཉིས་ཏེ། ཚེ་འདིའི་ཉེས་པ་དང་སྐྱེ་བ་གཏན་གྱི་ཕུན་སུམ་ཚོགས་པ་འཇོམས་པའོ། །དང་པོ་ནི་ཚུལ་ཁྲིམས་འཆལ་པ་ལ་ལྷ་དང་བཅས་པའི་འཇིག་རྟེན་ཐམས་ཅད་ཀྱིས་བརྙས་པར་འགྱུར་རོ

༑ ༑ དེ་ཡང་ཚུལ་ཁྲིམས་འཆལ་བ་བླ་མ་དང་དཀོན་མཆོག་གི་སྤྱན་སྔར་འགྲོ་བ་རང་ཉིད་ངོ་གནོང༌། དགེ་འདུན་གྱི་གྲལ་དུ་འཇུག་པ་བག་ཚ། སྦྱིན་བདག་གི་དད་རྫས་ལེན་པ་སེམས་ཞུམ། མི་ཐམས་ཅད་ཀྱང་དེ་ལ་བརྙས། མི་མ་ཡིན་པ་ཐམས་ཅད་ཀྱིས་བར་དུ་གཅོད། ལྷ་ཐམས་ཅད་ཀྱིས་བསྲུང་བར་མི་འགྱུར། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀྱིས་བས་པར་འགྱུར་རོ། ། གཉིས་པ་སྐྱེ་བ་གཏན་གྱི་ཕུན་སུམ་ཚོགས་པ་འཇོམས་པའང༌། ཏིང་ངེ་འཛིན་རྒྱལ་པོ་ལས། ཚུལ་ཁྲིམས་འཆལ་བ་ངན་འགྲོར་དེ་འགྲོ་སྟེ། །དེ་ལ་ཐོས་པ་མང་པོས་སྐྱོབ་མི་ནུས། །ཞེས་གསུངས་པས། སྤྱིར་ཚུལ་ཁྲིམས་འཆལ་བ་ལ་བདེ་འགྲོ་འབྱུང་བ་མི་སྲིད། ཚུལ་ཁྲིམས་ཀྱི་ཡན་ལག་ཉམས་པས་ཀྱང་ཀླུའི་གནས་སུ་སྐྱེ་བར་གསུངས། བརྒྱ་ལ་ངན་སོང་ནས་ཐར་ནས་མཐོ་རིས་སུ་སྐྱེས་ནའང༌། སྲོག་གཅོད་པས་ནི་ཚེ་ཐུང་ཞིང༌། །མ་བྱིན་ལེན་པས་ནོར་དང་བྲལ། །བྱི་བྱེད་པས་ནི་དགྲ་མང་ཞིང༌། །བརྫུན་དུ་སྨྲ་བས་སྐུར་བར་འགྱུར། ། ( ¡¶ ལུ ¡· + ཕྲ་མ་ཡིས་ནི་བཤེས་དང་འབྱེད༑ ༑རྩུབ་མོ་ཉིད་ཀྱིས་མི་སྙན་ཐོས། །མ་འབྲེལ་བ་ཡིས་ཚིག་མི་བཙུན། ། ) བརྣབ་སེམས་ཡིད་ལ་རེ་བ་འཇོམས། །གནོད་སེམས་སྡུག་བསྔལ་བསྐྱེད་པ་སྟེ། ། ( ¡¶ ལུ ¡· + ལོག་པ་ལྟ་བས་ལྟ་ངན་ཉིད། ། ) མི་ ( ¡¶ ལུ ¡· + དགེ་ ) ཉིད་ཀྱིས་ནི་ ( ¡¶ ལུ ¡· - ནི་ ) འབྲས་བུ་ཉིད། །ཀུན་གྱི་དང་པོ་ངན་འགྲོར་འགྲོ། །ཞེས་གསུངས་པ་ལྟར། ཚེ་ཐུང་བ་ལ་སོགས་པ་གང་མི་འདོད་པའི་དངོས་པོ་རྣམས་ཐོག་ཏུ་འབབ་པར་འགྱུར་རོ། །འདི་དག་གི་སྐབས་སུ་མི་དགེ་བ་བཅུ་སྤྱད་པས་སེམས་ཅན་དམྱལ་བའི་གནས་སུ་སྐྱེས་པ་དང༌། ཚུལ་ཁྲིམས་ཀྱི་ཡན་ལག་ཉམས་པས་ཀླུའི་རྒྱལ་པོ་ཨེ་ལའི་འདབ་ཏུ་སྐྱེས་པའི་ལོ་རྒྱུས་ལ་སོགས་པ་བཤད་དོ། །གཉིས་པ་གཉེན་པོའི་རང་བཞིན་སོ་སོར་དཔྱད་པ་ལ་གཉིས་ལས། དང་པོ་རྒྱུའི་གཉེན་པོ་ནི། ཚུལ་ཁྲིམས་འཆལ་བའི་རྒྱུ་ཉོན་མོངས་པ་ཤས་ཆེ་བ་ཡིན་པས་དེའི་གཉེན་པོ་ལ་གཉིས་ལས།

ཕྱོགས་རེའི་མགོ་གནོན་ནི་དཔུང་བཟང་ལས། འདོད་ཆགས་ཤས་ཆེ་མི་གཙང་ཤ་ཚིལ་དང༌། །པགས་པ་ཀེང་རུས་ལྟ་བས་རྣམ་པར་བཟློག །ཞེ་སྡང་ལ་ནི་བྱམས་པའི་ཆུ་ཡིན་ཏེ། །གཏི་མུག་ལ་ནི་རྟེན་འབྲེལ་ལམ་གྱིས་སོ། །ང་རྒྱལ་ལ་ནི་ཁམས་གྱི་རབ་ཏུ་དབྱེ། །ཞེས་བྱ་བ་ལ་སོགས་པ་དང༌། མཐའ་དག་དཔྱིས་འབྱིན་གྱི་གཉེན་པོ་ཡང་རྣམ་འགྲེལ་ལས ༑ སྟོང་ཉིད་ལྟ་བས་གྲོལ་འགྱུར་གྱི། །སྒོམ་པ་ལྷག་མ་དེ་དོན་ཡིན། །ཞེས་བྱ་བ་དང༌། སློབ་དཔོན་འཕགས་པས། མ་རིག་འགགས་པར་གྱུར་པ་ནི། །ཤེས་པས་དེ་ཉིད་བསྒོམས་པས་སོ། །དེ་དང་དེ་ནི་འགགས་གྱུར་པས། །དེ་དང་དེ་ནི་མངོན་མི་འགྱུར། །ཞེས་གསུངས་པས་སྟོང་པ་ཉིད་ཀྱི་ཏིང་ངེ་འཛིན་ལ་འདྲིས་པར་བྱའོ ༑ ༑ གཉིས་པ་འབྲས་བུའི་གཉེན་པོ་ནི། ཉོན་མོངས་པ་ལ་བརྟེན་ནས་ཚུལ་བཞིན་མ་ཡིན་པའི་ཡིད་ལ་བྱེད་པ་སྐྱེ། དེ་ལས་ལུས་ངག་གི་ཚུལ་ཁྲིམས་འཆལ་བར་འབྱུང་བས། དེའི་གཉེན་པོ་ཚུལ་ཁྲིམས་ལ་གསུམ་སྟེ། སྡོམ་པའི་ཚུལ་ཁྲིམས་དང་ ༑ དགེ་བ་ཆོས་སྡུད་ཀྱི་ཚུལ་ཁྲིམས་དང༌། སེམས་ཅན་དོན་བྱེད་ཀྱི་ཚུལ་ཁྲིམས་སོ། །དང་པོ་ལའང་སོ་སོར་ཐར་པ་དང༌། བྱང་ཆུབ་སེམས་དཔའི་སྡོམ་པ་གཉིས་ལས། སོ་སོར་ཐར་པའི་སྡོམ་པ་ལ་གཉིས་ཏེ། བྱང་ཆུབ་སེམས་དཔའ་ཁྱིམ་པས་བསླབ་པ་དང༌། རབ་ཏུ་བྱུང་བས་བསླབ་པའོ། །དང་པོ་ནི་དཀོན་མཆོག་གསུམ་ལ་སྐྱབས་འགྲོ་བླངས་ནས་བསྙེན་གནས་ཙམ་བསྲུང་བ་སྐྱབས་གསུམ་འཛིན་པའི་དགེ་བསྙེན། སྲོག་སྡོམ་བླངས་པ་སྣ་གཅིག་སྤྱོད་པ། མ་བྱིན་པར་ལེན་པ་སྤོང་པ་སྣ་འགའ་སྤྱོད་པ། བརྫུན་དང་གསུམ་སྤོང་བ་ཕལ་ཆེར་སྤྱོད་པ། འདོད་ལོག་དང༌། ཆང་སྤོང་ན་ཡོངས་སུ་རྫོགས་པའི་དགེ་བསྙེན་ནོ། །མདོ་ལས་དགེ་བསྙེན་སྟོན་པ་གཞན་ལ་མི་བརྟེན་པར་ཆོས་དགེ་བ་བཅུར་སྤྱོད་པ། ཞེས་གསུངས་པའང་དེ་ཡིན་ནོ། །འོ་ན་མི་དགེ་བ་བཅུ་སྤངས་པ། དགེ་བ་བཅུ་བསྒྲུབ་དགོས་པ་ལ ༑ ཡན་ལག་ལྔ་ལས་མི་ལེན་པ་འགལ་ལོ་ཞེ་ན། ལྔ་བསྲུངས་པས་བཅུ་པོ་དོན་གྱིས་བསྲུངས་པར་འགྱུར་ཏེ།

སྲོག་གཅོད་པ་སྤངས་པས་གནོད་སེམས་ཤུགས་ལ་སྤངས་ཤིང༌། མ་བྱིན་པར་ལེན་པ་སྤངས་པས་བརྣབ་སེམས་ཤུགས་ལ་སྤངས་ལ ༑ ( ¡¶ ཞ ¡· + འདོད་ལོག་སྤངས་པས་མི་གཙང་སྤྱོད་པ་ཤུགས་ལ་སྤངས། ) བརྫུན་སྤངས་པས་ཕྲ་མ་དང་ཀྱལ་བ་དང་ཚིག་རྩུབ་ཤུགས་ལ་སྤངས་ཤིང༌། དགེ་བསྙེན་ལེན་པ་ཉིད་ཀྱིས་ལས་རྒྱུ་འབྲས་ལ་ཡིད་ཆེས་པས་ལོག་ལྟ་ཤུགས་ལ་ཁེགས་སོ། །ཡང་དག་པར་ན་དགེ་བསྙེན་གྱིས་བསླབ་པའི་གཞི་བཅུ་ལེན་པ་ཡིན་མོད་ཀྱི། དགེ་བསྙེན་བསླབ་པའི་གཞི་ལྔ་བླངས་པ་ཞེས་གསུངས་པ་ནི་གྲངས་མང་པས་འཇིགས་པ་སྤངས་པའི་དོན་དུ་གསུངས་ཏེ། དགེ་བསྙེན་གྱི་སྡོམ་པ་བརྒྱད་པ་ལས། ཡན་ལག་ལྔ་ཡི་ཆོ་ག་ནི། །གཞུག་པ་རུ་ནི་འདོད་པས་སོ། །ཞེས་གསུངས་པ་ལྟར་རོ། ཁ་ཅིག་དགེ་བསྙེན་གྱི་སྡོམ་པ་ལ་ལོག་ལྟ་སྤང་བ་ལེན་པ་ཐོས་ཏེ་སྡེ་སྣོད་ཀྱི་རྒྱུས་ཆུང་བར་ཟད་དོ། །ཉན་ཐོས་བྱེ་བྲག་ཏུ་སྨྲ་བ་དེ་ལས་གཞན་པའི་དགེ་བསྙེན་མི་འདོད་ལ། མདོ་སྡེ་པ་དག རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང༌། །དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་ཆད་པ་སྤང་བ་སྟེ། །དགེ་སློང་དགེ་སྦྱོང་དེ་ཡིན་བྲམ་ཟེ་དེ། །ཞེས་བྱ་བའི་གཞུང་ལ་བརྟེན་ནས་དེའི་སྟེང་དུ་ཚངས་པར་སྤྱོད་པའི་དགེ་བསྙེན་འདོད་ཅིང༌། ཡང་འཕགས་པ་གནས་བརྟན་སྡེ་པ་དག་བསྙེན་གནས་ཡན་ལག་བརྒྱད་པ་ཇི་སྲིད་འཚོའི་བར་དུ་བླངས་ན་གོ་མའི་དགེ་བསྙེན་དུ་འགྱུར་རོ། །ཞེས་འཕགས་པ་གནས་བརྟན་སྡེ་པའི་མན་ངག་བརྒྱུད་པ་ལས་ཐོས་ཞེས་གསུངས་པས་གོ་མིའི་དགེ་བསྙེན་ཞེས་བྱ་བ་འདོད་དོ། །ཐེག་པ་ཆེན་པོ་པའང་དོན་འདི་བཞེད་དོ། །དཀོན་མཆོག་བརྩེགས་པ་ལས། རྒྱལ་པོའི་བུ་སྙིང་རྗེ་ཆེར་སེམས་ཀྱིས་བསྙེན་གནས་ཡན་ལག་བརྒྱད་པ་ཇི་སྲིད་འཚོའི་བར་དུ་བླངས་པར་བཤད་དེ། འོན་ཀྱང་གོ་མིར་མིང་མ་བཏགས་སོ། །གོ་མི་འདི་སཾ་སྐྲྀ་ཏའི་སྐད་ཡིན་ཏེ། སྒྲ་པ་དག ངག་ཕྱོགས་ས་དང་འོད་ཟེར་དང༌། །བ་ལང་མིག་དང་རྡོ་རྗེ་དང༌།

།མཐོ་རིས་ཆུ་དང་དོན་དགུ་ལ། །མཁས་པས་གོ་སྒྲ་ངེས་གཟུང་བྱ ༑ ༑ ཞེས་གསུངས་པས། བོད་སྐད་དུ་བསྒྱུར་ན་སྒྲ་ཕྱོགས་སུ་ལྷུང་བར་འགྱུར་བས་གོའུ་ཏ་མའི་སྒྲ་ལྟར་རྒྱ་སྐད་དུ་འཇོག་པའི་རྒྱུ་མཚན་དེ་ཡིན་ནོ། །འདུལ་བ་མདོ་རྩ་ཐམས་ཅད་ཡོད་སྨྲའི་གཞུང་ཡིན་པས་ཚངས་སྤྱོད་དང་གོ་མི་གཉིས་མ་གསུངས ༑ དེས་ན་འདུལ་འཛིན་རྣམས་ལ་འདི་གཉིས་ཀྱི་ཆོ་ག་མི་འབྱུང་བའི་རྒྱུ་མཚན་དེ་ཡིན། འདི་གཉིས་ཁྱིམ་ཐབ་སྤངས་པ་ཡིན་པས་རབ་ཏུ་བྱུང་བའི་ནང་དུ་འདུ་མོད་ཀྱི། བར་མའི་ཆོ་ག་མ་བྱས་པས་ཕྱེད་རབ་ཏུ་བྱུང་བ་ཞེས་གཞུང་འགའ་ལས་གྲགས་སོ། །འདི་དག་གི་དགེ་བ་དང་མི་དགེ་བའི་རྒྱུ་འབྲས་ངོས་བཟུང་བ་ནི་ཡི་གེ་མངས་ཀྱིས་དོགས་པས་མ་བྲིས་སོ། །གཉིས་པ་རབ་ཏུ་བྱུང་བའི་དགེ་ཚུལ་དང་དགེ་སློང་གི་བསླབ་པར་བྱ་བ་ནི་འདུལ་བ་ནས་འབྱུང་བ་བཞིན་དུ་ཤེས་པར་བྱའོ ༑ ༑ འདི་དག་ཀྱང་བྱང་ཆུབ་ཀྱི་སེམས་དང་འཁོར་གསུམ་ཡོངས་སུ་དག་པས་མ་ཟིན་ན་ཉན་ཐོས་ཀྱི་ཡིན་ཡང༌། དེ་དག་གིས་ཟིན་ཅིང་གཞན་དོན་དུ་སྤྱོད་ན་བྱང་ཆུབ་སེམས་དཔའི་སོ་སོར་ཐར་པར་འགྱུར་རོ། །གཉིས་པ་བྱང་ཆུབ་སེམས་དཔའི་སྡོམ་པ་ནི། དབུ་མའམ། སེམས་ཙམ་པའི་སེམས་བསྐྱེད་བྱས་ནས་རང་རང་གི་བསླབ་པར་བྱ་བ་ལ་བསླབ། གཉིས་ཀ་ལ་ཐུན་མོང་དུ་ནག་པོའི་ཆོས་བཞི་སྤོང་བ་དང༌། དཀར་པོའི་ཆོས་བཞི་ལ་སློབ་པ་ལ་གོང་དུ་བཤད་པ་བཞིན་དུ་བསླབ་བོ། །དེ་ཉམས་སུ་ལེན་པ་ལའང་བསྡུས་པ་དང་རྒྱས་པ་གཉིས་སོ། །བསྡུས་པ་ལའང༌། ཡུལ་དང་དུས་དང་ངོ་བོ་ལ་བསླབ་པ་གསུམ་ལས། ཡུལ་ནི་མི་དགེ་བ་བཅུ་ལ་དཔེར་བརྗོད་ན། སྲོག་གཅོད་པའི་ཡུལ་མིའམ་དུད་འགྲོ་ལ་སོགས་པ་རང་དང་འགྲོགས་པ་མི་གསོད་པ་ལ་བསླབ། དེ་ལ་གོམས་ནས་མི་དང་དུད་འགྲོ་གཞན་མི་གསོད་པ་ལའང་རྒྱ་བསྐྱེད་ཅིང་བསླབ། དེ་བཞིན་དུ་མ་བྱིན་པར་ལེན་པའང་ཐོག་མར་རང་གི་འབྲེལ་བའམ། ཁྱིམ་མཚེས་ལ་སོགས་པའི་ནོར་མི་ལེན་པ ༑ དེ་ནས་གཞན་ལ་རྒྱ་བསྐྱེད་ཅིང་བསླབ།

དེ་བཞིན་དུ་བརྫུན་དུ་སྨྲ་བ་ལ་སོགས་པ་གཞན་ལའང་སྦྱར་ཏེ་ཤེས་པར་བྱའོ། །དུས་ཀྱང་ཉི་མ་ཕྱེད་དང་ཉིན་གཅིག་དང་ཞག་གཅིག་དང་ཟླ་བ་ཕྱེད་དང་ཟླ་བ་དང་ལོའི་བར་སྤོང་བ་ལ་གོམས་པར་བྱ་ཞིང་བསླབ་བོ། །རང་གི་ངོ་བོ་ཡང་མི་དགེ་བ་བཅུ་གང་ནུས་པ་རེ་རེ་སྤོང་བ་ལ་བསླབ་ཅིང༌། དེ་ནས་གཉིས་དང༌། གསུམ་ནས་བཅུའི་བར་དུ་སྤོང་བ་ལ་བསླབ་སྟེ། དེ་ཡང་ཐོག་མར་སྡིག་པ་དང་ལྟུང་བ་རགས་པ་སྤང༌། དེ་ནས་འབྲིང༌། དེ་ནས་ཕྲ་ཞིང་ཕྲ་བའི་བར་དུ་སྤོང་བ་ལ་བསླབ། ཉེས་པ་བྱུང་ན་ཕྱིར་བཅོས་པ་ཡང་ཐུན་ཚོད་ལ་ལྟོས་པའི་ལྟུང་བ་རྣམས་ཐུན་ཚོད་མ་སོང་བ་ལ་བཤགས་པ་བྱ་སྟེ ༑ ཁོ་བོའི་བླ་མ་རྗེ་ས་སྐྱ་པ་ཆེན་པོའི་ཞལ་ནས། རྒྱ་མཚོ་ཆེན་པོ་རོ་དང་མི་འགྲོགས་པ་ལྟར། ཆོས་བྱེད་པ་ལྟུང་བ་དང་མི་འགྲོགས་པ་དགོས་གསུང༌། དེའང་ཉལ་བའི་ཚེ་ཉིན་པར་ལྟུང་བ་བྱུང་མ་བྱུང་བརྟག མ་བྱུང་ན་དགའ་བ་བསྒོམ། དེའི་དགེ་བ་སངས་རྒྱས་སུ་བསྔོ། བྱུང་ན་རང་གི་སེམས་ལ་ཁྲེལ་དེད་འགྱོད་པ་བསྐྱེད་དེ་ཕྱི་བཤོལ་མི་བྱ་བར་བཤགས་པ་བྱ། ཉེས་པ་མ་དག་པར་མི་ཉལ་ལོ། ། ནངས་པར་ལྡང་བ་ནའང་དེ་བཞིན་དུ་བྱས་ལ་ཉེས་པ་མ་བཤགས་པར་ཟས་མི་ཟ་བ་ལ་བསླབ་སྟེ། ལེགས་པར་གྲུབ་པ་ལས། ཉིན་མོར་བག་མེད་བྱས་པ་དག།

མཚན་མོར་སོ་སོར་བཤགས་པར་བྱ། །ནུབ་མོར་བྱས་པ་ནངས་པར་བཤགས། ། ལེགས་པར་བྱས་ལ་མངོན་དགའ་བྱ། །ཞེས་གསུངས་པ་ལྟར་རོ། །དེ་ལྟར་གོམས་ན་ཆོས་པ་རྒྱ་མཚོ་ཆེན་པོ་དང་འདྲ་བ་འབྱུང་སྟེ། མདོ་ལས། སྐྱེས་བུ་དམ་ ¡Ã པའི་ལས་ ( ¡¶ ཞ ¡· པ་ལ་ ) གཉིས་ཏེ། དང་པོ་ལྟུང་བ་མི་འབྱུང་བ་དང༌། བྱུང་བ་ཕྱིར་བཅོས་པའོ་ཞེས་གསུངས་པའང་དེ་ལ་དགོངས་པ་ཡིན་ནོ། །བསྙེན་གནས་ཀྱི་སྐབས་སུ་འདུལ་བ་ལུང་གི་ལྷའི་བུ་ཡན་ལག་ཉམས་པ་ལ་སོགས་པའི་གཏམ་དང༌། སྲོག་གཅོད་པ་སྤོང་བ་ལ་ལེགས་པར་ཕ་རོལ་ཏུ་ཕྱིན་པ་ལ་སོགས་པའི་སྐྱེས་རབས་དང་ཡང་སྦྱར་བར་བྱའོ། །དེ་བཞིན་དུ་དགེ་བ་བཅུ་གཞན་ལའང་བསྲུངས་པའི་ཕན་ཡོན་དང་མ་བསྲུངས་པའི་ཉེས་དམིགས་ཀྱི་གཏམ་རྒྱུད་སྐྱེས་རབས་སམ། མདོ་རྣམས་ལས་འབྱུང་བ་ཅི་རིགས་པ་སྦྱར་ཏེ་ཤེས་པར་བྱའོ། །གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ནི། དགེ་བའི་ཆོས་བསྒྲུབ་པའི་ཕྱིར་མི་དགེ་བའི་ཆོས་གཞི་དང་བཅས་པ་སྤངས་པའི་སེམས་པ་རྒྱུན་ཆགས་སོ། །དབྱེ་ན་སྐྱབས་འགྲོ་ནས་སངས་རྒྱས་ཀྱི་ཡོན་ཏན་གྱི་བར་གྱི་དགེ་བའི་ཆོས་སྡུད་པ་ལ་ཅི་རིགས་པར་སློབ་པ་སྟེ། ལེགས་པར་བཤད་པ་རིན་པོ་ཆེའི་གཏེར་ལས། རང་ལ་དགོས་པའི་བསྟན་བཅོས་འགའ། །ཉི་མ་རེ་རེ་ཚིག་རེ་ཟུངས། །གྲོག་མཁར་དང་ནི་སྦྲང་རྩི་ལྟར། ། རིང་པོར་མི་ཐོགས་མཁས་པར་འགྱུར། །ཞེས་པ་ལྟར་རོ། །དེ་བཞིན་དུ་དེ་དག་རང་ས་དང་འགལ་བའི་སྤང་བྱ་རྣམས་ཅི་ནུས་སུ་སྤང་ཞིང༌། སོ་སོའི་ཉེས་པ་གང་བྱུང་བ་ལ་རང་རང་གི་ཚུལ་དང་མཐུན་པའི་སྡིག་པ་དང་ལྟུང་བ་བཤགས་པར་བྱའོ ༑ ༑ གསུམ་པ་སེམས་ཅན་དོན་བྱེད་ཀྱི་ཚུལ་ཁྲིམས་ནི། གཞན་དོན་བསྒྲུབ་པའི་ཕྱིར་དེ་དང་འགལ་བ་གཞི་དང་བཅས་པ་སྤོང་བའི་སེམས་པ་རྒྱུན་ཆགས་སོ།། དེ་ལ་གཞན་དོན་དུ་འགྱུར་ན་རང་གི་སྡོམ་པའི་ཚུལ་ཁྲིམས་དང་འགལ་ཡང་གཞན་དོན་དུ་ཕམ་པ་བཞི་ཡང་སྤྱོད་པ་སྟེ། བྲམ་ཟེའི་ཁྱེའུ་སྐར་མའམ། དེད་དཔོན་སྙིང་རྗེ་ཆེན་པོ་ལ་སོགས་པ་ལྟ་བུའོ།

།ཡང་གཞན་དོན་དུ་འགྱུར་ན་རང་གི་དགེ་བ་ཆོས་སྡུད་ཀྱི་ཚུལ་ཁྲིམས་ཀྱང་འདོར་བ་སྟེ། བྱང་ཆུབ་སེམས་དཔའ་མེ་ཏོག་ཟླ་མཛེས་སམ། བརྒྱ་བྱིན་མིག་མཛེས་ལ་སོགས་པ་བཞིན་ནོ། །གསུམ་པ་དེ་དག་ཕྱིན་ཅི་མ་ལོག་པར་བསྒྲུབ་པ་ལ་གཉིས་ཏེ། ཡོན་ཏན་བཞི་བསྒྲུབ་པ་དང༌། ཆགས་པ་བདུན་སྤང་བའོ། །དང་པོ་ནི་ཚུལ་ཁྲིམས་མི་མཐུན་ཕྱོགས་ཉམས་དང༌།། ཞེས་བྱ་བ་ལ་སོགས་པ་གསུངས་པས། མི་མཐུན་ཕྱོགས་འཆལ་བའི་ཚུལ་ཁྲིམས་སྤང་བ། རྣམ་པར་མི་རྟོག་པ་བདག་མེད་རྟོགས་པ། འདོད་པ་ཡོངས་རྫོགས་བྱེད་པ་ནི་ཚུལ་ཁྲིམས་ཀྱིས་གཞན་ལ་ལུས་ངག་ཡིད་སྡོམ་པ། སེམས་ཅན་སྨིན་པར་བྱེད་པ་ནི་ཚུལ་ཁྲིམས་ཀྱིས་མགུ་བར་བྱས་ནས་སེམས་ཅན་རྣམས་ཐེག་པ་གསུམ་ལ་འགོད་པའོ། །གཉིས་པ་ཆགས་པ་བདུན་སྤང་བ་ནི། བྱང་ཆུབ་སེམས་དཔའི་ཚུལ་ཁྲིམས་ནི། །མ་ཆགས་ཞེས་བྱ་བ་ལ་སོགས་པ་གསུངས་པའོ། །ཆགས་པ་བདུན་སྤང་སྟཻ་དེ་ཡང་མི་མཐུན་ཕྱོགས་འཆལ་བའི་ཚུལ་ཁྲིམས། ཕྱི་བཤོལ། དེ་ཙམ་གྱིས་ཆོག་པར་འཛིན་པ། ལན་ལ་རེ་བ། རྣམ་སྨིན་ལ་རེ་བ། མི་མཐུན་ཕྱོགས་ལ་ཆགས་པ་སྟེ། དེའི་བག་ལ་ཉལ་མ་བཅོམ་པའོ། །གཡེང་བ་ལ་ཆགས་པ་གཉིས་ནི་སྔར་བཞིན་ནོ། །དེ་ལྟ་བུའི་ཆགས་པ་བདུན་བག་ལ་ཉལ་དང་བཅས་པ་སྤང་ངོ༌། །གསུམ་པ་ཚུལ་ཁྲིམས་བསྲུངས་པའི་ཕན་ཡོན་ལ་གཉིས་ཏེ། གནས་སྐབས་དང༌། མཐར་ཐུག་གི་ཕན་ཡོན་ནོ། །དང་པོ་ལ་གཉིས་ལས། ཚེ་འདིར་འབྱུང་བ་ནི། ཚུལ་ཁྲིམས་ལ་གནས་པས་འགྱོད་པ་མེད། དེའི་སྟོབས་ཀྱིས་ཡིད་བདེ་ཞིང་སེམས་རྣལ་དུ་ཕེབས། ཤེས་རབ་གསུམ་གྱི་རྒྱུར་འགྱུར་བ་ལ་སོགས་པ་ཡོན་ཏན་དཔག་ཏུ་མེད་དེ། ཏིང་ངེ་འཛིན་རྒྱལ་པོ་ལས། ཏིང་འཛིན་རྒྱལ་པོ་སྟོང་པ་འདི་སྒོམ་པ། །ཚུལ་ཁྲིམས་དག་པའི་མགོ་ལ་དེ་འདུག་སྟེ། །ཆོས་རྣམས་རང་བཞིན་རྟག་ཏུ་མཉམ་གཞག་པ། །བྱིས་པ་མི་རིགས་བརྩོན་པས་མི་ཤེས་སོ།། ཞེས་གསུངས་པ་ལྟར་རོ། །གཞན་ཡང་ཚུལ་ཁྲིམས་ཀྱི་དྲིའི་སྙན་པས་ཕྱོགས་བཅུར་ཁྱབ། གྲོང་ཁྱེར་གྱི་བསོད་སྙོམས་དོན་ཡོད་པར་བྱེད།

ལྷ་དང་བཅས་པའི་འཇིག་རྟེན་གྱི་མཆོད་གནས་སུ་འགྱུར། ཚོགས་པའི་ནང་ན་མཛེས་ཤིང་བརྗིད་པ་ལ་སོགས་པ་ཚུལ་ཁྲིམས་ཀྱི་ཡོན་ཏན་དཔག་ཏུ་མེད་པ་མདོ་རྣམས་ལས་གསུངས་སོ ༑ ༑ ཚེ་ཕྱི་མ་ལ་འབྱུང་བའི་ཕན་ཡོན་ ( ¡¶ ཞ ¡· + ཡང་ ) ། དད་པས་མི་ཁོམ་འགྲོ་མི་འགྱུར ༑ ཁྲིམས་ཀྱི་འགྲོ་བ་བཟང་པོར་སྐྱེ། །ཞེས་གསུངས་པ་ལྟར། མཐོ་རིས་ཡོན་ཏན་བདུན་ལྡན་དུ་སྐྱེ་སྟེ་འདི་ལྟར། རིགས་ལྡན་གཟུགས་བཟང་ལོངས་སྤྱོད་ཆེ ༑ ༑ ཤེས་རབ་ཕུན་ཚོགས་དབང་ཕྱུག་ལྡན། །ནད་མེད་ཤིན་ཏུ་ཚེ་རིང་བ། །མཐོ་རིས་ཡོན་ཏན་བདུན་ཞེས་གསུངས། །ཡོན་ཏན་བདུན་བརྗོད་པའི་གཏམ་ལས་དོན་བསྡུས་པའི་ཚིགས་སུ་བཅད་པའོ། །ཚུལ་ཁྲིམས་ལེགས་པར་བསྲུངས་པས་གང་དང་གང་དུ་སྐྱེས་པ་དེ་ཐམས་ཅད་དུ་འདི་ལྟ་བུའི་ཡོན་ཏན་ཐོབ་པར་འགྱུར་རོ ༑ ༑ སྡུད་པ་ལས། ཁྲིམས་ཀྱིས་དུད་འགྲོའི་འགྲོ་བ་དུ་མའི་ངོ་བོ་དང༌། །མི་ཁོམ་བརྒྱད་སྤོང་དེ་ཡིས་དལ་བ་རྟག་ཏུ་རྙེད། །ཅེས་གསུངས་པ་ལྟར་རོ། །གཉིས་པ་མཐར་ཐུག་གི་ཕན་ཡོན་ནི་མངོན་པར་རྫོགས་པར་སངས་རྒྱས་པ་ན། ནམ་མཁའི་མཐས་ཀླས་པའི་འཇིག་རྟེན་ཐམས་ཅད་དུ་དེང་ལྷ་དང་བཅས་པའི་འཇིག་རྟེན་ཐམས་ཅད་ཀྱི་སྟོན་པ་ཞེས་སྙན་པའི་གྲགས་པ་འབྱུང་བ་དང༌། སྐུ་གསུང་ཐུགས་ཀྱི་ཕྲིན་ལས་ཡོངས་སུ་དག་པས་གཞན་གྱིས་ཤེས་སུ་འོང་ཞེས་བཅས་པར་དགོངས་པ་མི་མངའ་བའི་བསྲུང་བ་མེད་པ་གསུམ་འཐོབ་སྟེ། མདོ་སྡེ་རྒྱན་ལས།། བསྲུང་མེད་བསྙེལ་བ་མི་མངའ་བས། །འཁོར་གྱི་ནང་དུ་བག་བརྐྱང་གསུང༌། ཀུན་ནས་ཉོན་མོངས་གཉིས་སྤངས་པའི། །འཁོར་སྡུད་ཁྱེད་ལ་ཕྱག་འཚལ་ལོ། །ཞེས་བྱ་བ་ལ་སོགས་པ་ཡོན་ཏན་དཔག་ཏུ་མེད་པ་འཐོབ་བོ།། །།གསུམ་པ་བཟོད་པ་ལ་གསུམ་སྟེ། བཟོད་པའི་མཚན་ཉིད་དང༌། བཟོད་པའི་རང་བཞིན་ངེས་པར་བྱ་བ་དང༌། བཟོད་པ་བསྒོམས་པའི་ཕན་ཡོན་ནོ། །དང་པོ་ནི། གཞན་གྱིས་གནོད་པ་བྱས་པ་ལ་སེམས་མི་འཁྲུགས་པའོ། །དེ་སྦྱོར་དངོས་རྗེས་གསུམ་གྱིས་ཟིན་ན་བཟོད་པའི་ཕ་རོལ་ཏུ་ཕྱིན་པར་འགྱུར་རོ།

།གཉིས་པ་དེའི་རང་བཞིན་ངེས་པར་བྱ་བ་ལ་གསུམ་སྟེ། མི་མཐུན་ཕྱོགས་ངོས་གཟུང་བ་དང་ ༑ གཉེན་པོའི་རང་བཞིན་སོ་སོར་དཔྱད་པ་དང༌། དེ་དག་ཕྱིན་ཅི་མ་ལོག་པར་བསྒྲུབ་པའོ། །དང་པོ་ལ་གཉིས་ལས། ཁོང་ཁྲོ་བ་ངོས་གཟུང་བ་ནི་གཞན་གྱི་གནོད་པས་སེམས་ཁོང་ནས་འཁྲུགས་པའོ། །གཉིས་པ་དེའི་ཉེས་པ་བསམ་པ་ལ་གཉིས་ཏེ། ཚེ་འདིའི་ཉེས་པ་དང༌། སྐྱེ་བ་གཏན་གྱི་བདེ་བ་འཇོམས་པའོ། །དང་པོའང་སྤྱོད་འཇུག་ལས། ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་ཉམས་མི་མྱོང༌། །དགའ་དང་བདེ་བ་མི་འཐོབ་ལ། །གཉིད་མི་འོང་ཞིང་བརྟན་མེད་འགྱུར། །ཞེས་གསུངས་པས། ཞེ་སྡང་ཅན་གྱི་ཡིད་ལ་རྒྱུན་དུ་དགའ་བའི་བསམ་པ་མི་འབྱུང་ཞིང༌། དེའི་སྟོབས་ཀྱིས་ལུས་ལ་བདེ་བ་མི་རྙེད་ལ། མཚན་མོ་གཉིད་འཆག་ཅིང༌། ཁྲོ་བ་དང་སྤྲུག་བརྡབ་ཀྱི་སྟོབས་ཀྱིས་ལུས་དང་སེམས་རྣལ་དུ་ཕེབས་པའི་བརྟན་པ་མི་རྙེད་པས། བདག་ཚུགས་མི་ཐུབ་ཅིང་གཞན་གྱིས་བཅའ་བའི་གནས་སུ་འགྱུར་རོ། །ཡང༌། གང་དག་ནོར་དང་བཀུར་སྟི་ཡིས། །དྲིན་ཆེན་དེ་ལ་བརྟེན་གྱུར་པ། །དེ་དག་ཀྱང་ནི་སྡང་ལྡན་པའི། །རྗེ་དཔོན་དེ་ལ་གསོད་པར་རྒོལ། །ཞེས་གསུངས་པས། ཧ་ཅང་གཤེས་ངན་དྲགས་ན་རང་རེ་ལ་བརྟེན་པའི་འཁོར་གཡོག་ཟས་ནོར་གྱིས་བསྐྱངས་པས་ཀྱང་རྗེ་དཔོན་བསད་པའི་དཔེ་ཡོད་ལ། ཡང༌། དེ་ཡིས་མཛའ་བཤེས་སྐྱོ་བར་འགྱུར། །སྦྱིན་པས་བསྡུས་ཀྱང་བརྟེན་མི་བྱེད། །ཅེས་གསུངས་པས། སྤྲོ་ཐུང་བ་ལ་མཛའ་བཤེས་ཐམས་ཅད་སྐྱོ་བ་སྐྱེ་ཞིང༌། ཟས་ནོར་བྱིན་ཡང་ལག་ནས་སྟེར་ཡང་ཁས་སྲེག་པ་ཡིན་ཞེས་ཟས་ནོར་ཤོར་ཞིང་གཞན་མ་མགུ་བ་ཞིག་ལས་མི་འབྱུང་ཞིང༌། མདོར་ན་ཁྲོ་བ་བདེར་གནས་པ། །དེ་ནི་གང་ནའང་ཡོད་མ་ཡིན། །ཞེས་གསུངས་པ་ལྟར་གཤིས་ངན་ན་ཚེ་འདི་ཕྱི་གཉིས་ཀར་སྡུག་ཅིང༌། ཆོས་བྱས་ཀྱང་སློབ་དཔོན་གྲོགས་མཆེད་ཡོན་མཆོད་གང་དང་ཡང་འགྲོགས་མི་ཤེས་པས་རང་སྡུག་ཅིང་གཞན་གྱིས་ཆོས་པར་མི་རྩི་བ་ཞིག་ལས་མི་འབྱུང་ལ།

མི་ཆོས་པ་གཤིས་ངན་ཡང་ཇི་སྲིད་འཚོའི་བར་བཟའ་ཚོ་སྡུག་འཐབ་བྱེད་ཅིང་གཏམ་མེད་པར་བུ་ཚ་ལ་ལོ་ཙཱ་བར་བཅོལ་དགོས་པར་འགྱུར་རོ། །གསོན་རིང་ལ་འཐབས་ནས་ཤི་ནས་མྱ་ངན་བྱས་ཀྱང་རང་སྡུག་པ་མ་ཡིན་པ་ ( ¡¶ ཞ ¡· + གཞན་ ) ཅི་ལའང་མི་ཕན་པས་ཞེ་སྡང་སྤང་དགོས་སོ། །གཉིས་པ་སྐྱེ་བ་གཏན་གྱི་བདེ་བ་འཇོམས་པ་ཡང༌། འཕགས་པ་དཀོན་མཆོག་བརྩེགས་པ་ལས། ཁོང་ཁྲོ་བ་གང་ཞེ་ན། བསྐལ་པ་སྟོང་དུ་བསགས་པའི་དགེ་བའི་རྩ་བ་སྲེག་པའི་ངང་ཚུལ་ཅན་ནོ། །ཞེས་གསུངས་ལ། སྤྱོད་འཇུག་ལས་ཀྱང༌། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཡང༌། ཁོང་ཁྲོ་གཅིག་གིས་འཇོམས་པར་བྱེད། །ཅེས་གསུངས་ཤིང༌། རིན་པོ་ཆེ་ཕྲེང་བ་ལས། ཞེ་སྡང་གིས་ནི་དམྱལ་བར་འཕེན། ། ཞེས་གསུངས་པས། ཞེ་སྡང་གིས་བསྐལ་པ་མང་པོར་བསགས་པའི་དགེ་བ་འཇོམས་ཤིང་ངན་སཽང་ལས་ཐར་བར་མི་འགྱུར་རོ། །གཉིས་པ་གཉེན་པོའི་རང་བཞིན་སོ་སོར་དཔྱད་པ་ལ་གཉིས་ལས། དང་པོ་རྒྱུའི་གཉེན་པོ་ནི། ཞེ་སྡང་སྤང་བ་ལ་དེའི་རྒྱུ་སྤང་དགོས་པས། དེའང་སྤྱོད་འཇུག་ལས། ཡིད་མི་བདེ་བའི་ཟས་རྙེད་ནས། །ཞེ་སྡང་བརྟས་ཏེ་བདག་འཇོམས་སོ། །ཞེས་གསུངས་ལ། དེ་སྤོང་བའི་ཐབས་ཀྱང་དེ་ཉིད་ལས། གལ་ཏེ་བཅོས་སུ་ཡོད་ན་ནི། །དེ་ལ་མི་དགའ་བྱ་ཅི་དགོས ༑ ༑ གལ་ཏེ་བཅོས་སུ་མེད་ན་ཡང༌། །དེ་ལ་མི་དགའ་བྱས་ཅི་ཕན། །ཞེས་གསུངས་པས་མི་ཤི་བ་དང་སྣོད་ཆག་པ་ལ་སོགས་བཅོས་སུ་མེད་པ་ལ་མི་དགའ་བ་བྱས་པས་མི་ཕན་པས། དེའི་ཆོས་ཉིད་དྲན་པར་བྱས་ལ་བློ་བདེ་བར་བྱ། ལུས་རྨས་པ་དང་ཁང་པ་ཞིག་པ་ལ་སོགས་པ་བཅོས་སུ་ཡོད་པ་རྣམས་བཅོས་པས་ཆོག་པས་མི་དགའ་བ་བྱ་མི་དགོས། དེ་ལྟར་ཡིད་མི་བདེ་བ་མེད་ན་ཉེས་པ་བག་རེ་བྱུང་ཡང་ཞེ་སྡང་དྲག་པོ་མི་ལྡང་ངོ༌། །དེས་ན་ཞེ་སྡང་རྒྱུ་འབྲས་གཉིས་སྤོང་བའི་ཐབས་ལ་འབད་དེ། སྤྱོད་འཇུག་ལས། གང་ཞིག་བསྒྲིམས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ།

།ཞེས་གསུངས་པ་ལྟར་རོ། །གཉིས་པ་འབྲས་བུའི་གཉེན་པོ་ལ་གསུམ་སྟེ། སྡུག་བསྔལ་དང་དུ་ལེན་པའི་བཟོད་པ་དང༌། ཆོས་ལ་ངེས་པར་སེམས་དཔའི་བཟོད་པ་དང༌། གནོད་པ་བྱེད་པ་ལ་ཇི་མི་སྙམ་པའི་བཟོད་པའོ། ། དང་པོ་ནི་བདག་གཞན་གྱི་ལུས་ངག་གི་ལས་ཕྱིན་ཅི་ལོག་ཐམས་ཅད་སྤོང་བ་དང་ ༑ དགེ་བའི་ཕྱོགས་ཐམས་ཅད་བསྒྲུབ་པའི་དོན་དུ་ལུས་ངག་ཡིད་གསུམ་གྱི་དཀའ་སྤྱོད་ཐམས་ཅད་དང༌། ཚ་གྲང་བཀྲེས་སྐོམ་དང༌། ནད་དང་གདོན་ལ་སོགས་པའི་སྡུག་བསྔལ་རྣམས་ཁྱད་དུ་བསད་ནས། སྔོན་གྱི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཀྱང་བྱ་དཀའ་བ་འདི་ལྟ་བུ་སྤྱད་ནས་སངས་རྒྱས་པ་ཡིན་པས། བདག་ཀྱང་སངས་རྒྱས་ཐོབ་པར་བྱ་བའི་ཕྱིར་གཞན་དོན་དུ་དམྱལ་བའང་བཟོད་དགོས་ན་འདི་ལྟ་བུའི་སྡུག་བསྔལ་བཟོད་དགོས་པ་སྨོས་ཅི་དགོས་ཞེས་སྡུག་བསྔལ་དང་དུ་བླངས་ནས་བཟོད་པ་བསྒོམ་སྟེ། མདོ་ལས། ཆོས་བྱེད་པ་འབྲོག་དགོན་པར་སྡོད་པའི་ཚེ་གཅན་ཟན་ཁྲོ་བོས་ཟ་བའམ། ཆོམ་རྐུན་གྱིས་གནོད་པ་བྱས་པ་ལ། བདག་གི་ལས་ཀྱི་སྒྲིབ་པ་ཐམས་ཅད་འདིས་དག་པར་གྱུར་ཅིག བདག་སངས་རྒྱས་པའི་སངས་རྒྱས་ཀྱི་ཞིང་དེར་འདི་ལྟ་བུའི་གནོད་པ་མི་འབྱུང་བར་གྱུར་ཅིག ཅེས་སངས་རྒྱས་ཀྱི་ཞིང་ཡོངས་སུ་དག་པ་དང༌། སེམས་ཅན་ཡོངས་སུ་སྨིན་པ་ལ་བསླབ་བོ། །ཞེས་གསུངས་སོ། །གཉིས་པ་ཆོས་ལ་ངེས་པར་སེམས་པའི་བཟོད་པ་ལ་ཀུན་རྫོབ་དང༌། དོན་དམ་པའི་བཟོད་པ་བསྒོམ་པ་གཉིས་ལས། དང་པོ་ནི། བདག་ལ་ཕ་རོལ་གྱིས་གནོད་པ་བྱས་པ་ན་འདི་ལྟར་བསམ་པར་བྱ་སྟེ། འཁོར་བ་ཐམས་ཅད་སྡུག་བསྔལ་གྱི་རང་བཞིན་ཡིན། མེའི་རང་བཞིན་ཚ། དེ་བཞིན་དུ་ཆུ་བརླན། ས་སྲ། རླུང་གཡོ། ནམ་མཁའ་སྟོང༌། སེམས་ཅན་གྱི་རང་བཞིན་མི་བསྲུན་པ་ཡིན་པས། དེ་དག་ལ་ཁྲོ་བར་མི་རིགས་ཏེ། སྤྱོད་འཇུག་ལས། སྲེག་པའི་རང་བཞིན་མེ་བཀོན་འདྲ། །ཞེས་བྱ་བ་དང༌། སེམས་ཅན་མི་བསྲུན་ནམ་མཁའ་བཞིན། །དེ་དག་གཞོམ་གྱིས་ག་ལ་ལང༌། ཁྲོ་བའི་སེམས་འདི་གཅིག་བཅོམ་ན།

།དགྲ་དེ་ཐམས་ཅད་ཆོམས་དང་འདྲ། །ཞེས་གསུངས་པ་ལྟར་རོ། །གལ་ཏེ་སེམས་ཅན་གྱི་རང་བཞིན་བཟང་ལ། སྐྱོན་གློ་བུར་བ་ཡིན་ནོ་ཞེ་ན། དེ་ལྟར་ན་ཡང་ཁྲོ་བར་མི་རིགས་ཏེ། མཁའ་ལ་དུད་འཐུལ་བཀོན་པ་བཞིན། །ཞེས་པ་ལྟར་རོ། །གཞན་ཡང་རང་གི་ལས་ངན་ལ་བརྟགས་ལ་ཁྲོ་བ་བཟློག་སྟེ། དེའང་བདག་གིས་སྔོན་སེམས་ཅན་གཞན་ལ་གནོད་པ་བྱས་པའི་རྣམ་སྨིན་ཐོག་ཏུ་བབ་པ་ལ་གཞན་ལ་ཁྲོར་ཅི་ཡོད་དེ། མཛོད་ལས། ལས་ནི་ཤུན་བཅས་འབྲས་དང་བཅས། །དེ་བཞིན་སྨན་དང་མེ་ཏོག་བཞིན། །ཞེས་བྱ་བ་ལ་སོགས་པ་དང༌། སྤྱོད་འཇུག་ལས། བདག་གིས་སྔོན་ཆད་སེམས་ཅན་ལ། ། འདི་འདྲ་བ་ཡི་གནོད་པ་བྱས། །དེ་བས་སེམས་ཅན་འཚེ་བྱེད་པ། །བདག་ལ་གནོད་པ་འདི་འབྱུང་རིགས། །ཞེས་བྱ་བ་དང༌། དེས་མཚོན་བདག་གིས་ལུས་ཕྱུང་ན ༑ ༑ གང་ཞིག་ལ་ནི་ཁྲོ་བར་བྱ། །ཞེས་བྱ་བ་དང༌། གང་གིས་གཞན་དག་གནོད་བྱེད་པའི། །ལས་དེ་སྔོན་ཆད་ཅི་ཕྱིར་བྱས། །ཐམས་ཅད་ལས་ལ་རག་ལས་ན། ། བདག་གིས་དེ་ལ་ཅི་སྟེ་བཀོན། །ཞེས་བྱ་བ་དང༌། བདག་གི་ལས་ཀྱིས་བསྐུལ་བྱས་ནས། །བདག་ལ་གནོད་བྱེད་རྣམས་འབྱུང་སྟེ། །དེ་ཡིས་སེམས་ཅན་དམྱལ་དོང་ན། །བདག་གིས་དེ་དག་མ་བརླག་གམ། །ཞེས་བྱ་བ་ལ་སོགས་པ་ཀུན་རྫོབ་ཀྱི་ཆོས་དྲན་པར་བྱས་ལ་བཟློག གཉིས་པ་དོན་དམ་པའི་བཟོད་པ་བསྒོམ་པ་ནི། བདག་ལ་གཞན་གྱིས་གནོད་པ་བྱས་ན། དོན་དམ་པར་ན་གནོད་པར་བྱ་བའི་བདག་དང༌། གནོད་པར་བྱེད་པའི་དགྲ་དང༌། གནོད་པ་ཉིད་མ་གྲུབ་པར་ཤེས་པར་བྱས་ལ། སྤྲོས་བྲལ་གྱི་སྒོ་ནས་ཁྲོ་བ་ཞི་བར་བྱ་སྟེ། སྤྱོད་འཇུག་ལས། དེ་ལྟར་སྟོང་པའི་དངོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད། །གང་གིས་རིམ་གྲོ་བྱས་པ་འམ། །ཡོངས་སུ་བརྙས་པའང་ཅི་ཞིག་ཡོད། །བདེ་བའམ་སྡུག་བསྔལ་གང་ཞིག་ཡིན། །མི་དགར་ཅི་ཡོད་དགར་ཅི་ཡོད། །དེ་ཉིད་དུ་ནི་བཙལ་བྱས་ན། ། གང་ཞིག་སྲེད་ཅིང་ག་ལ་སྲེད། །དཔྱད་ན་གསོན་པའི་འཇིག་རྟེན་འདི། །གང་ཞིག་འདིར་ནི་འཆི་འགྱུར་ཏེ། །འབྱུང་འགྱུར་གང་ཡིན་བྱུང་གྱུར་གང༌།

།གཉེན་དང་བཤེས་ཀྱང་གང་ཞིག་ཡིན། །ཐམས་ཅད་ནམ་མཁའ་འདྲ་བར་ནི། །བདག་འདྲས་ཡོངས་སུ་གཟུང་བར་གྱིས། །ཞེས་གསུངས་པ་ལྟར་རོ། །གསུམ་པ་གནོད་པ་བྱེད་པ་ལ་ཇི་མི་སྙམ་པའི་བཟོད་པ་བསྒོམ་པའི་ཚུལ་ལ། ཡུལ་དང༌། དུས་དང༌། རང་བཞིན་གསུམ་ལས། དང་པོ་ཡུལ་ནི། ཐོག་མར་གཉེན་ལ་བཟོད་པ་བསྒོམ། དེ་ནས་གྲོགས་ལ། དེ་ནས་ཐ་མལ་པ་རྣམས་ལ། དེ་ནས་དགྲ་རྣམས་ལ་བཟོད་པ་བསྒོམ་པ་ལ་བསླབ། གཉིས་པ་དུས་ལ་བསླབ་པ་ ( ¡¶ ཞ ¡· + ནི་ ) ཐོག་མར་ཉི་མ་ཕྱེད་ཚུན་ཆད་སུས་གནོད་པ་བྱས་ཀྱང་བཟོད་པ་མི་བྱེད་རེ་ཞེས་མི་སྐྱས་མནའ་བསྐྱལ་ལའང་བཟོད་པ་བསྒོམ། དགེ་སྦྱོང་གིས་མནའ་དོར་བར་མི་བྱ་ཞེས་འདུལ་བ་ལས་འབྱུང་བས་རབ་ཏུ་བྱུང་བ་རྣམས་ཀྱིས་དཀོན་མཆོག་གི་དྲུང་དུ་དམ་བཅས་ལ་བཟོད་པ་བསྒོམ། དེ་ནས་ཉི་མ་གཅིག་དང༌། ཞག་གཅིག་དང༌། ཟླ་བ་ཕྱེད་དང༌། ཟླ་བ་གཅིག་དང༌། ལོ་གཅིག་ལ་སོགས་པ་དུས་བསྲིངས་ཤིང་བཟོད་པ་བསྒོམ་མོ ༑ ༑ གསུམ་པ་རང་བཞིན་ལ་ཡང་གསུམ་ལས། སེམས་ཅན་ཐམས་ཅད་གཉེན་ཡིན་པའི་ཕྱིར་ཡང་བཟོད་པ་བསྒོམ་སྟེ། སློབ་དཔོན་འཕགས་པས། མ་ཡི་གྲངས་ནི་རྒྱ་ཤུག་ཚིག་གུ་ཙམ། །རི་ལུ་བགྲངས་ཀྱང་ས་ཡིས་ལང་མ་ཡིན། །ཞེས་གསུངས་པ་དང༌། རྡོ་རྗེ་རྩེ་མོ་ལས། བདག་གི་བུ་ལའང་མ་ཆགས་པའི། །ཉན་ཐོས་རྣམས་ནི་སྐལ་བ་ངན། །སེམས་ཅན་ཐམས་ཅད་བདེ་མཛད་པའི། །སྐལ་བཟང་ཕྱག་ན་རྡོ་རྗེ་དཔལ། །ཞེས་གསུངས་པ་ལྟར་སེམས་ཅན་ཐམས་ཅད་མའམ་བུ་ཡིན་པས་གནོད་པ་བྱེད་པ་ལ་ཞེ་སྡང་མི་བསྐྱེད་པ་ལ་བསླབ། བཟོད་པ་འགྲུབ་པའི་རྒྱུ་ཡིན་པའི་ཕྱིར་ཡང་བཟོད་པ་བསྒོམ་སྟེ། སྤྱོད་འཇུག་ལས། གང་ཞིག་གང་མེད་མི་འབྱུང་ལ། །གང་ཞིག་ཡོད་ན་ཡོད་གྱུར་པ། །དེ་ནི་དེ་ཡི་རྒྱུ་ཡིན་ན། །ཇི་ལྟར་དེ་ལ་གེགས་ཞེས་བྱ། །ཞེས་བྱ་བ་དང༌། དེ་བས་རབ་ཏུ་སྡང་སེམས་ལ།

། བརྟེན་ནས་བཟོད་པ་སྐྱེ་བས་ན། །དེ་ཉིད་བཟོད་པའི་རྒྱུ་ཡིན་པས། །དམ་པའི་ཆོས་བཞིན་མཆོད་པར་འོས། །ཞེས་བྱ་བ་དང༌། དེ་བས་ངལ་བས་མ་བསྒྲུབས་པའི ༑ ཁྱིམ་དུ་གཏེར་ནི་བྱུང་བ་ལྟར། །བྱང་ཆུབ་སྤྱོད་པའི་གྲོགས་གྱུར་པས། ། བདག་གིས་དགྲ་ལ་དགའ་བར་བྱ། །ཞེས་གསུངས་པ་ལྟར། དགྲ་མེད་ན་བཟོད་པ་མི་འབྱུང་བས། དགྲ་མཐོང་ན་བདག་གི་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ་སྙམ་དུ་དགའ་བ་བསྒོམ། ལས་ངན་མཛད་པའི་རྐྱེན་ཡིན་པའི་ཕྱིར་ཡང་བཟོད་པ་བསྒོམ་སྟེ། སྤྱོད་འཇུག་ལས། གསད་བྱའི་མི་ཞིག་ལག་བཅད་དེ། །གལ་ཏེ་ཐར་ན་ཅིས་མ་ལེགས། །དེ་བཞིན་མི་ཡི་སྡུག་བསྔལ་གྱིས། ། དམྱལ་བ་བྲལ་ན་ཅིས་མ་ལེགས། །ཞེས་གསུངས་པས་གསད་དགོས་ཀྱི་མི་བརྡུངས་བཏགས་བྱས་པའམ། ལག་པ་བཅད་ནས། སྲོག་མ་བཅད་ན་དགའ་བ་ལྟར་གནོད་པ་འདིས་ངན་སོང་དུ་སྐྱེ་བའི་ལས་ཟད་ནས་དེ་དག་ཏུ་སྐྱེ་བར་མི་འགྱུར་རོ་སྙམ་དུ་དགའ་བ་བསྒོམ་མོ། །གསུམ་པ་དེ་དག་ཕྱིན་ཅི་མ་ལོག་པར་བསྒྲུབ་པ་ལ་གཉིས་ཏེ། ཡོན་ཏན་བཞི་བསྒྲུབ་པ་དང༌། ཆགས་པ་བདུན་སྤང་བའོ ༑ ༑ དང་པོ་ནི། བཟོད་པ་མི་མཐུན་ཕྱོགས་ཉམས་དང༌། །ཞེས་བྱ་བ་ལ་སོགས་པ་གསུངས་པས། མི་མཐུན་ཕྱོགས་ཁོང་ཁྲོ། རྣམ་པར་མི་རྟོག་ ¡Ã པ་ ( ¡¶ ཞ ¡· ཡེ་ཤེས་ལྡན་ ) བདག་མེད། འདོད་པ་ཐམས་ཅད་ཡོངས་རྫོགས་བྱེད་པ་ནི་བཟོད་པ་ལ་བརྟེན་ནས་གཞན་གྱི་དོན་སྒྲུབ། སེམས་ཅན་སྨིན་པ་ནི་དེ་ལ་བརྟེན་ནས་སེམས་ཅན་རྣམས་ཐེག་པ་གསུམ་ལ་འགོད་པའོ། །གཉིས་པ་ཆགས་པ་བདུན་སྤང་བ་ནི། བྱང་ཆུབ་སེམས་དཔའི་བཟོད་པ་ནི། །མ་ཆགས་ཞེས་བྱ་བ་ལ་སོགས་པ་ལྟར། ཆགས་པ་བདུན་ནི་ཁོང་ཁྲོ། ཕྱི་བཤོལ། ཆོག་པར་འཛིན་པ། ལན་ལ་རེ་བ། རྣམ་སྨིན་ལ་རེ་བ། མི་མཐུན་ཕྱོགས་ལ་ཆགས་པ་སྟེ། དེའི་བག་ལ་ཉལ་མ་བཅོམ་པའོ། །གཡེང་བ་ལ་ཆགས་པ་གཉིས་ནི་སྔར་བཞིན་ནོ། །དེ་ལྟ་བུའི་ཆགས་པ་བདུན་བག་ལ་ཉལ་དང་བཅས་པ་སྤང་ངོ༌། །གསུམ་པ་བཟོད་པ་བསྒོམས་པའི་ཕན་ཡོན་ལ་གཉིས་ཏེ།

གནས་སྐབས་ཀྱི་ཕན་ཡོན་དང༌། མཐར་ཐུག་གི་ཕན་ཡོན་ནོ། །དང་པོ་ལའང་གཉིས་ལས། ཚེ་འདི་ལ་འབྱུང་བ་ནི། གཞན་གྱི་གནོད་པ་ལ་བསྲན་ཐུབ་པས་དེ་ལ་ལན་མི་བྱེད། དེའི་སྟོབས་ཀྱིས་གཞན་གྱི་གནོད་པའི་བསམ་པ་དང་སྦྱོར་བ་རང་ཞི་བར་འགྱུར། དེ་ལྟར་གྱུར་པས་རང་གི་ལུས་སེམས་བདེ། འཕྲལ་སོ་བསོད། ཕུགས་སུ་དགྲ་ཐམས་ཅད་རང་ཞིར་འགྱུར། འཇིག་རྟེན་ཕ་རོལ་ཏུ་འགྲོ་ཡང་མི་སྐྲག་པ་ལ་སོགས་པའི་ཕན་ཡོན་དཔག་ཏུ་མེད་པ་འབྱུང་ངོ༌། །གཉིས་པ་ཚེ་ཕྱི་མ་ལ་འབྱུང་བའི་ཕན་ཡོན་ནི། གང་དང་གང་དུ་སྐྱེས་པར་གཟུགས་བཟང༌། ཚེ་རིང་ནད་མེད། མི་དང་མི་མ་ཡིན་པའི་དགྲ་མི་འབྱུང་ ༑ འཁོར་ལོས་སྒྱུར་བ་ལ་སོགས་པ་ལྷ་དང་མིའི་ཕུན་སུམ་ཚོགས་པ་ཐམས་ཅད་རང་ཤུགས་ཀྱིས་འབྱུང་སྟེ། སྤྱོད་འཇུག་ལས། འཁོར་ཚེ་བཟོད་པས་མཛེས་སོགས་དང༌། །ནད་མེད་པ་དང་བདེ་བ་ཡིས། །ཤིན་ཏུ་ཡུན་རིང་འཚོ་བ་དང༌།། འཁོར་ལོས་སྒྱུར་བའི་བདེ་རྒྱས་ཐོབ། །ཅེས་བྱ་བ་དང༌། སྡུད་པ་ལས། བཟོད་པས་གཟུགས་བཟང་དམ་པ་རྒྱ་ཆེན་ཐོབ་འགྱུར་ཏེ། །གསེར་མདོག་སྡུག་ཅིང་འགྲོ་བས་ལྟ་བའི་འོས་སུ་འགྱུར། །ཞེས་གསུངས་པ་དང༌། བཤེས་པའི་སྤྲིང་ཡིག་ལས། ཁྲོ་བ་སྤངས་པ་ཕྱིར་མི་ལྡོག་པ་ཉིད། །ཐོབ་པར་འགྱུར་ཞེས་སངས་རྒྱས་ཞལ་གྱིས་བཞེས། །ཞེས་གསུངས་པ་ལྟར་རོ། །གཉིས་པ་མཐར་ཐུག་གི་ཕན་ཡོན་ནི། མཚན་དང་དཔེ་བྱད་ཐོབ་ཅིང་སྐྱེ་བོ་ཐམས་ཅད་ཀྱི་ཡིད་འཕྲོག་པའི་སྐུ་དང་གསུང་དུ་འགྱུར་ཏེ་མདོ་སྡེ་རྒྱན་ལས། ལུས་ཅན་ཀུན་གྱིས་ཁྱོད་མཐོང་ན། །སྐྱེས་བུ་དམ་པ་ལགས་པར་འཚལ། །མཐོང་བ་ཙམ་གྱིས་རབ་དང་བར། །མཛད་པ་ཁྱོད་ལ་ཕྱག་འཚལ་ལོ། །ཞེས་གསུངས་པ་ལྟར་རོ།། །། བཞི་པ་བརྩོན་འགྲུས་ལ་གསུམ་སྟེ། བརྩོན་འགྲུས་ཀྱི་མཚན་ཉིད་དང༌། དེའི་རང་བཞིན་ངེས་པར་བྱ་བ་དང༌། བརྩོན་འགྲུས་བརྩམས་པའི་ཕན་ཡོན་ནོ། ། དང་པོ་ནི་གཞན་གྱི་དོན་དུ་དགེ་བ་ལ་སྤྲོ་བ་སྟེ། སྤྱོད་འཇུག་ལས། བརྩོན་གང་དགེ་ལ་སྤྲོ་བའོ། །ཞེས་པས་སོ།

།དེ་སྦྱོར་དངོས་རྗེས་གསུམ་གྱིས་ཟིན་ན་བརྩོན་འགྲུས་ཀྱི་ཕ་རོལ་ཏུ་ཕྱིན་པར་འགྱུར་རོ། །གཉིས་པ་དེའི་རང་བཞིན་ངེས་པར་བྱ་བ་ལ་གསུམ་སྟེ། བརྩོན་འགྲུས་ཀྱི་མི་མཐུན་ཕྱོགས་ངོས་གཟུང་བ་དང༌། གཉེན་པོའི་རང་བཞིན་སོ་སོར་དཔྱད་པ་དང༌། དེ་དག་ཕྱིན་ཅི་མ་ལོག་པར་བསྒྲུབ་པའོ།། དང་པོ་ལ་གཉིས་ལས། ལེ་ལོ་ངོས་གཟུང་བ་ནི། ལུས་ངག་ཡིད་གསུམ་དགེ་བ་ལ་མི་འཇུག་པ་དང༌། འཇུག་ཀྱང་མུ་སྟེགས་བྱེད་པ་ལྟར། དགེ་བ་མ་ཡིན་པ་ལ་དགེ་བར་བསྒོམས་ནས་བརྩོན་པ་དང༌། དགེ་བ་ཡིན་ཀྱང་འཁོར་བ་དང་མྱ་ངན་ལས་འདས་པའི་མཐར་འགྱུར་བ་ལ་བརྩོན་པའོ། །གཉིས་པ་དེའི་ཉེས་པ་བསམ་པ་ལ་གཉིས་ཏེ། ཚེ་འདིའི་ཉེས་པ་དང༌། སྐྱེ་བ་གཏན་གྱི་བདེ་བ་འཇོམས་པའོ། །དང་པོ་ནི་སྤྱོད་འཇུག་ལས། ཞུམ་བཅས་རྩོལ་བ་དོར་བ་ལ། །ཕོངས་ལས་ཐར་པ་ཡོད་དམ་ཅི། །ང་རྒྱལ་རྩོལ་བ་བསྐྱེད་པ་ཡི། །ཆེན་པོ་ཡིས་ཀྱང་ཐུབ་པར་དཀའ། ། ཞེས་པ་ལྟར། ཞུམ་ཞིང་ལེ་ལོས་ཕྱི་བཤོལ་བྱེད་པ་ལ། ཚེ་འདིའི་སོ་ནམ་ཉོ་ཚོང་གོས་ཟས་ཀྱང་མི་འགྲུབ་ན། ཐོས་བསམ་བསྒོམ་པ་ལ་སོགས་པ་དགེ་བའི་ཕྱོགས་འགྲུབ་པ་ལྟ་ཅི་སྨོས། མདོར་ན་ལེ་ལོས་སངས་རྒྱས་དང་མི་མཇལ། བླ་མ་ལས་ཆོས་མི་ཐོས། དགེ་བའི་ཆོས་ཀྱི་གེགས་སུ་འགྱུར། རྒྱལ་པོ་རྒྱལ་སྲིད་ལས་ཉམས་ཤིང་ ༑ ཐ་མལ་པ་རྣམས་ཀྱང་སོ་ནམ་དང་ཚོང་ལ་སོགས་པ་ཉམས་པའི་ལོ་རྒྱུས་དང་ ༑ ལྷ་དང་བཅས་པའི་འཇིག་རྟེན་ཐམས་ཅད་ཀྱིས་བརྙས་པར་འགྱུར་བའི་ཚུལ་ཡང་ཅི་རིགས་པར་བཤད་དོ། །གཉིས་པ་སྐྱེ་བ་གཏན་གྱི་བདེ་བ་འཇོམས་པ་ལའང་ ༑ རྒྱལ་བའི་ཡུམ་ལས། ལེ་ལོས་ནི་བདག་གི་དོན་ཡང་མི་འགྲུབ་ན་གཞན་གྱི་དོན་ལྟ་ཅི་སྨོས། ཞེས་པ་ལ་སོགས་པ་དང༌། སྤྱོད་འཇུག་ལས། ཁྱོད་ནི་ཉ་གསོན་འགྲེ་ལྟ་ཡི། །ཚེ་འདིར་འཇིགས་དང་ལྡན་གྱུར་ན། །སྡིག་བྱས་དམྱལ་བ་མི་བཟད་པའི། །སྡུག་བསྔལ་རྣམས་ནི་སྨོས་ཅི་དགོས། །ཞེས་བྱ་བ་ལ་སོགས་པའི་དོན་རྒྱས་པར་དྲན་པར་བྱའོ། །གཉིས་པ་གཉེན་པོའི་རང་བཞིན་སོ་སོར་དཔྱད་པ་ལ་གཉིས་ལས།

དང་པོ་རྒྱུའི་གཉེན་པོའང༌། ལེ་ལོའི་རྒྱུ། སྤྱོད་འཇུག་ལས། ལེ་ལོ་ངན་ལ་ཞེན་པ་དང༌། །སྒྱིད་ལུག་བདག་ཉིད་བརྙས་པ་དང༌། །སྙོམ་ལས་བདེ་བའི་རོ་མྱང་དང༌། །གཉིད་ལ་བརྟེན་པའི་སྲེད་པ་དང༌། །འཁོར་བའི་སྡུག་བསྔལ་ལས་མི་སྐྱོ། །ལེ་ལོ་ཉེ་བར་སྐྱེ་བར་འགྱུར། །ཞེས་གསུངས་པས། ལེ་ལོ་སྟེ་བྱ་བ་ཐམས་ཅད་ཕྱི་བཤོལ་ལ་གཏོང་བ་དང༌། བྱ་བ་ངན་པ་ལ་ཞེན་པ་དང་ཚོང་དང་སོ་ནམ་ལ་སོགས་པ་འཇིག་རྟེན་གྱི་བྱ་བ་དམན་པ་ལ་ཞེན་པ་དང༌། སྒྱིད་ལུག་པ་སྟེ་དགེ་བ་ལ་ཞུགས་ཀྱང་འདོད་པ་བཞིན་དུ་མ་གྲུབ་པས་བྱ་བ་ལ་སྦྱོར་མི་འདོད་པ་དང་ ༑ བདག་ཉིད་བརྙས་པ་སྟེ་ང་འདྲ་བས་དགེ་བ་བསྒྲུབ་མི་ནུས་སྙམ་པ་དང༌། སྙོམ་ལས་ཏེ་ཉལ་བ་དང༌། བསྙེས་པ་ལ་སོགས་པ་ལ་བརྟེན་ནས་དགེ་བ་ལ་མི་འཇུག་པ་དང༌། བདེ་བའི་རོ་མྱང་བ་བཟའ་བཏུང་དང༌། བྲེ་མོའི་གཏམ་ལ་སོགས་པ་ལ་ཆགས་པ་དང༌། གཉིད་ལ་བརྟེན་པ་སྟེ་ཉིན་མཚན་དུ་གཉིད་ཀྱིས་དུས་འདས་ནས་དགེ་བ་ལ་མི་འཇུག་པ་དང༌། འཁོར་བ་ལ་མི་སྐྱོ་བ་སྟེ་སྐྱེ་རྒ་ན་འཆིའི་སྡུག་བསྔལ་གཏན་མ་རྟོགས་པས་དགེ་བ་ལ་མི་སྦྱོར་བའི་ལེ་ལོ་སྐྱེ་བ་ཡིན་ནོ། །དེ་དག་གི་གཉེན་པོའང་སྤྱོད་འཇུག་ལས། ཉོན་མོངས་ཉ་པས་བཤོར་ནས་ནི། །སྐྱེ་བའི་རྒྱར་ནི་ཆུད་གྱུར་ནས། །འཆི་བདག་ཁར་ནི་སོན་གྱུར་པ། །ཅི་སྟེ་ད་དུང་མི་ཤེས་སམ། །ཞེས་བྱ་བ་དང༌། རང་སྡེ་རིམ་གྱིས་གསོད་པ་ཡང༌། ཁྱོད་ཀྱིས་མཐོང་བར་མ་གྱུར་ཏམ། །འོན་ཀྱང་གཉིད་ལ་བརྟེན་པ་གང༌། །གདོལ་པ་དང་ནི་མ་ཧེ་བཞིན ༑ ༑ ལམ་ནི་ཀུན་ནས་བཀག་ནས་སུ། །འཆི་བདག་གིས་ནི་བལྟས་བཞིན་དུ ༑ ༑ ཇི་ལྟར་ཁྱོད་ནི་ཟ་དགའ་ཞིང༌། །དེ་ལྟར་གཉིད་ལོག་ཇི་ལྟར་དགའ། །ཞེས་བྱ་བ་དང༌། མྱུར་བ་ཉིད་དུ་འཆི་འགྱུར་བས། །ཇི་སྲིད་དུ་ནི་ཚོགས་བསག་བྱ། །དེ་ཚེ་ལེ་ལོ་སྤངས་ཀྱང་ནི། །དུས་མ་ཡིན་པས་ཅི་ཞིག་བྱ། །ཞེས་བྱ་བ་དང༌། འདི་ནི་མ་བྱས་བརྩམས་པ་དང༌། །འདི་ཕྱེད་བྱས་པར་གནས་པ་ལ། །གློ་བུར་འཆི་བདག་འོངས་ནས་ནི།

།ཀྱེ་ཧུད་བཅོམ་ཞེས་སེམས་པར་འགྱུར། །ཞེས་བྱ་བ་ལ་སོགས་པས་འཁོར་བའི་ཉེས་དམིགས་མཐའ་དག་ཡང་ནས་ཡང་དུ་བསམས་པས། ལེ་ལོ་ལས་ལྡོག་པར་འགྱུར་རོ། །གཉིས་པ་འབྲས་བུའི་གཉེན་པོ་ལ་གཉིས་ཏེ། སྤྱོད་ཡུལ་ཡོངས་སུ་དག་པ་དང༌། སྒྲུབ་པ་ཕུན་སུམ་ཚོགས་པའོ། །དང་པོ་ནི་སངས་རྒྱས་ཕལ་པོ་ཆེ་ལས། འཕགས་པ་འཇམ་དཔལ་གྱིས་བྱང་ཆུབ་སེམས་དཔའ་ཡེ་ཤེས་དཔལ་ལ་གསུངས་པའི་སྤྱོད་ཡུལ་ཡོངས་སུ་དག་པའི་མདོ་ལྟར་ཤེས་པར་བྱའོ ༑ ༑ དེའི་ཚིག་དོན་ཇི་ལྟ་བ་བཞིན་བློས་མ་ལྕོགས་ན། སློབ་དཔོན་ཆེན་པོ་ཡེ་ཤེས་སྙིང་པོས་མཛད་པའི་སྤྱོད་ཡུལ་ཡོངས་སུ་དག་པའི་དོན་བསྡུས་ཀྱི་རྗེས་སུ་འབྲངས་ཏེ། བྱང་ཆུབ་སེམས་དཔའ་ཁྱིམ་གྱི་ནང་དུ་འདུག་པའི་ཚེ། ཐར་པ་ཆེན་པོའི་གྲོང་ཁྱེར་ཐོབ་པར་གྱུར་ཅིག ཅེས་སེམས་བསྐྱེད་དོ། །དེ་བཞིན་དུ་སྦྱར་ཏེ། ཉལ་བའི་ཚེ་སངས་རྒྱས་ཀྱི་ཆོས་ཀྱི་སྐུ་ཐོབ་པར་གྱུར་ཅིག རྨི་ལམ་བྱུང་ན་ཆོས་ཐམས་ཅད་རྨི་ལམ་ལྟ་བུར་རྟོགས་པར། གཉིད་སད་པའི་ཚེ་མ་རིག་པ་ལས་སད་པར ༑ ལྡང་བའི་ཚེ་སངས་རྒྱས་ཀྱི་གཟུགས་ཀྱི་སྐུ་ཐོབ་པར། གོས་གྱོན་པ་ན་ངོ་ཚ་དང་ཁྲེལ་ཡོད་ཀྱི་གོས་གྱོན་པར། སྐ་རགས་འཆིང་བའི་ཚེ་དགེ་བའི་རྩ་བ་དང་འབྲེལ་བར། སྟན་ལ་འདུག་པའི་ཚེ་བྱང་ཆུབ་ཀྱི་སྙིང་པོ་རྡོ་རྗེའི་གདན་ཐོབ་པར། རྒྱབ་བརྟེན་པའི་ཚེ་བྱང་ཆུབ་ཀྱི་ཤིང་ཐོབ་པར། མེ་གཏོང་བའི་ཚེ་ཉོན་མོངས་པའི་བུད་ཤིང་སྲེག་པར། འབར་བའི་ཚེ་ཡེ་ཤེས་ཀྱི་མེ་འབར་བར། གཡོས་ཟིན་པའི་ཚེ་ཡེ་ཤེས་ཀྱི་བདུད་རྩི་ཐོབ་པར། ཟས་ཟ་བའི་ཚེ་བསམ་གཏན་གྱི་ཟས་ཐོབ་པར། ཕྱི་རོལ་དུ་འགྲོ་བའི་ཚེ་འཁོར་བའི་གྲོང་ཁྱེར་ལས་ཐར་བར། སྐས་ལས་འབབ་པའི་ཚེ་སེམས་ཅན་གྱི་དོན་དུ་འཁོར་བར་འཇུག་པར། སྒོ་འབྱེད་པའི་ཚེ་ཐར་པའི་གྲོང་ཁྱེར་གྱི་སྒོ་འབྱེད་པར། སྒོ་གཅོད་པའི་ཚེ་ངན་སོང་གསུམ་གྱི་སྒོ་བཅད་པར། ལམ་དུ་འཇུག་པའི་ཚེ་འཕགས་པའི་ལམ་དུ་འཇུག་པར། གྱེན་ལ་འགྲོ་བའི་ཚེ་སེམས་ཅན་ཐམས་ཅད་མཐོ་རིས་ཀྱི་བདེ་བ་ལ་འགོད་པར།

ཐུར་ལ་འབབ་པའི་ཚེ་ངན་སོང་གསུམ་རྒྱུན་གཅོད་པར། སེམས་ཅན་དང་ཕྲད་པའི་ཚེ་རྫོགས་པའི་སངས་རྒྱས་དང་མཇལ་བར། རྐང་པ་འཇོག་པའི་ཚེ་སེམས་ཅན་ཐམས་ཅད་ཀྱི་དོན་ལ་རྟོན་པར། རྐང་པ་འདེགས་པའི་ཚེ་སེམས་ཅན་ཐམས་ཅད་འཁོར་བ་ལས་འདོན་པར། རྒྱན་དང་ལྡན་པར་མཐོང་ན་མཚན་དང་དཔེ་བྱད་ཀྱི་རྒྱན་ཐོབ་པར། རྒྱན་མེད་པ་མཐོང་ན་སྦྱངས་པའི་ཡོན་ཏན་དང་ལྡན་པར། སྣོད་གང་བ་མཐོང་ན་ཡོན་ཏན་གྱིས་གང་བར། སྟོངས་པ་མཐོང་ན་སྐྱོན་གྱིས་སྟོངས་པར། སེམས་ཅན་དགའ་བ་མང་བ་མཐོང་ན་ཆོས་ལ་དགའ་བར། མི་དགའ་བར་མཐོང་ན་འདུས་བྱས་ཀྱི་དངོས་པོ་ཐམས་ཅད་ལ་མི་དགའ་བར། སེམས་ཅན་བདེ་བ་མཐོང་ན་སངས་རྒྱས་ཀྱི་བདེ་བའི་ཡོ་བྱད་ཐོབ་པར། སེམས་ཅན་སྡུག་བསྔལ་བ་མཐོང་ན་སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱེད་པར། ནད་པ་མཐོང་ན་སེམས་ཅན་ཐམས་ཅད་ནད་ཐམས་ཅད་ལས་གྲོལ་བར། སེམས་ཅན་ཡིད་དུ་འོང་བ་མཐོང་ན་སེམས་ཅན་ཐམས་ཅད་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཡིད་དུ་འོང་བ་ཐོབ་པར། གཟུགས་མི་སྡུག་པར་མཐོང་ན་སེམས་ཅན་ཐམས་ཅད་མི་དགེ་བའི་བཤེས་གཉེན་ལ་མི་མོས་པར། དྲིན་དུ་གཟོ་བ་མཐོང་ན་སངས་རྒྱས་དང་བྱང་ཆུབ་སེམས་དཔའ་ལ་དྲིན་ལན་ལྡོན་པར། དྲིན་མི་གཟོ་བ་མཐོང་ན་ལྟ་བ་ལོག་པ་ལ་དྲིན་དུ་མི་གཟོ་བར། རབ་ཏུ་བྱུང་བ་མཐོང་ན་འཕགས་པའི་ཆོས་ལ་འཇུག་པར། དཀའ་བ་སྤྱོད་པ་མཐོང་ན་དམ་པའི་ཆོས་ལ་དཀའ་བ་སྤྱོད་ནུས་པར། གོ་ཆ་གྱོན་པ་མཐོང་ན་དམ་པའི་ཆོས་ཚོལ་བ་ལ་གོ་ཆ་གྱོན་པར། གོ་ཆ་མ་གྱོན་པ་མཐོང་ན་མི་དགེ་བའི་ལས་ལ་གོ་ཆ་མི་གྱོན་པར། རྒོལ་བའི་སེམས་ཅན་མཐོང་ན་ཕས་ཀྱི་རྒོལ་བ་ཐམས་ཅད་ཚར་གཅོད་པར། སེམས་ཅན་བསྟོད་པ་མཐོང་ན་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་བསྟོད་པར ༑ གྲོང་ཁྱེར་མཐོང་ན་ཐར་པའི་གྲོང་ཁྱེར་མཐོང་བར། ནགས་ཚལ་མཐོང་ན་ལྷ་དང་བཅས་པའི་ ( ¡¶ ཞ ¡· + འཇིག་རྟེན་གྱི་ ) བསྟི་གནས་སུ། ཆོས་སྟོན་པ་ན་སངས་རྒྱས་ཀྱི་ཆོས་ལ་སྤོབས་པ་ཟད་མི་ཤེས་པར།

ཆུ་ལས་བརྒལ་བའི་ཚེ་འཁོར་བའི་རྒྱ་མཚོ་ལས་བརྒལ་བར། ཁྲུས་བྱེད་པའི་ཚེ་ལུས་དང་སེམས་དྲི་མ་མེད་པར། ཚད་པ་ཚ་བའི་ཚེ་ཉོན་མོངས་པའི་གདུང་བ་བསིལ་བར། གྲང་བའི་ཚེ་མྱ་ངན་ལས་འདས་པའི་བསིལ་བ་ཐོབ་པར། ཆོས་ཀྱི་གཏམ་བྱེད་པའི་ཚེ་སངས་རྒྱས་ཀྱི་ཆོས་ཐམས་ཅད་ཐོབ་པར། སངས་རྒྱས་ཀྱི་སྐུ་མཐོང་བའི་ཚེ་སངས་རྒྱས་ཐམས་ཅད་བལྟ་བ་ལ་སྒྲིབ་པ་མེད་པའི་མིག་ཐོབ་པར། མཆོད་རྟེན་མཐོང་བའི་ཚེ་འགྲོ་བ་ཐམས་ཅད་ཀྱི་མཆོད་པའི་རྟེན་དུ། བལྟ་བའི་ཚེ་ལྷ་དང་བཅས་པའི་སེམས་ཅན་ཐམས་ཅད་ཀྱིས་བལྟ་བའི་འོས་སུ། ཕྱག་འཚལ་བའི་ཚེ་ལྷ་དང་བཅས་པའི་འཇིག་རྟེན་གྱིས་སྤྱི་གཙུག་བལྟར་མི་མཐོང་བ་ཐོབ་པར། སྐོར་བ་བྱེད་པའི་ཚེ་ཐམས་ཅད་མཁྱེན་པའི་དོན་དང་མཐུན་པ་ཐོབ་པར། སངས་རྒྱས་ཀྱི་ཡོན་ཏན་བརྗོད་པའི་ཚེ་ཡོན་ཏན་ཟད་མི་ཤེས་པའི་ཕ་རོལ་ཏུ་ཕྱིན་པར་གྱུར་ཅིག་ཅེས་སེམས་བསྐྱེད་དོ། །དེ་བཞིན་དུ་རུང་མཐུན་བརྩིས་ལ། ཚོང་བྱེད་པ་མཐོང་ན་འཕགས་པའི་ནོར་བདུན་ཐོབ་པར། ཞིང་ལ་ཆུ་ལུད་འགྲེམ་པའི་ཚེ་བྱང་ཆུབ་ཀྱི་སེམས་ཀྱི་ལོ་ཏོག་རྒྱས་པར། ས་བོན་འདེབས་པའི་དུས་སུ་སེམས་ཅན་ཐམས་ཅད་ལ་བྱང་ཆུབ་ཀྱི་སེམས་ཀྱི་ས་བོན་ཐེབས་པར། གླང་དོར་དུ་བསྡེབ་པའི་དུས་སུ་ཐབས་དང་ཤེས་རབ་ཟུང་དུ་འབྲེལ་བར། རྨོས་བྱེད་པའི་ཚེ་ཉོན་མོངས་པའི་ཐ་བ་རློག་པར ༑ ཡུར་མ་འདོན་པའི་ཚེ་ཉོན་མོངས་པའི་ཡུར་མ་འདོན་པར། བཙས་བརྔ་བའི་དུས་སུ་ཡེ་ཤེས་ཀྱི་ལོ་ཏོག་སྡུད་པར། གཡུལ་བྱེད་པའི་དུས་སུ་སྒྲིབ་པ་བག་ཆགས་དང་བཅས་པ་འདོན་པར། ནས་འཁྲུ་བའི་ཚེ་རྫོགས་པའི་སངས་རྒྱས་ཀྱི་འབྲས་བུ་ཐོབ་པར། སྐས་ལ་འཛེག་པའི་ཚེ་ས་བཅུ་རིམ་གྱིས་མཐར་ཕྱིན་པར། ཁང་པར་སླེབ་པའི་དུས་སུ་རྫོགས་པའི་སངས་རྒྱས་ཀྱི་སར་ཕྱིན་པར་གྱུར་ཅིགཅེས་བྱ་བ་ལ་སོགས་པ་བྱ་བ་ཅི་བྱེད་པ་ཐམས་ཅད་དེ་དང་ཆ་མཐུན་པར་ཤེས་པར་བྱའོ། །འདི་དག་ནི་བློ་དམན་པ་རྣམས་ཀྱིས་གཟུང་སླ་བའི་ཕྱྀར་བསྟན་པ་ཡིན་ནོ།

།རྒྱས་པར་ནི་སྤྱོད་ཡུལ་ཡོངས་སུ་དག་པ་ཉིད་དུ་བལྟ་བར་བྱའོ། །འདི་ནི་བྱང་ཆུབ་སེམས་དཔའི་སེམས་ཀྱི་ལས་ཡིད་ལ་བྱེད་པའི་སྦྱོར་བ་ཞེས་པ་སྟེ། འགྲོ་འཆག་ཉལ་དང་འདུག་པར་ཤེས་བཞིན་རབ་ཏུ་ལྡན། །ཞེས་པའི་གདམས་ངག་ཡིན་ནོ། །གཉིས་པ་སྒྲུབ་པ་ཕུན་སུམ་ཚོགས་པ་ནི། སྤྱོད་འཇུག་ལས། དངོས་སམ་ཡང་ན་བརྒྱུད་ཀྱང་རུང༌། །སེམས་ཅན་དོན་ལས་གཞན་མི་སྤྱད། །སེམས་ཅན་ཁོ་ནའི་དོན་གྱི་ཕྱིར། །ཐམས་ཅད་བྱང་ཆུབ་ཕྱིར་བསྔོའོ། །ཞེས་གསུངས་པ་ལྟར ༑ སྤྱིར་རང་དོན་དང་གཞན་གྱི་དོན་གཉིས་ཡིན་ལ། ཉན་ཐོས་རང་གི་དོན་གཙོ་བོ་གཞན་དོན་ཞར་བྱུང༌། བྱང་ཆུབ་སེམས་དཔའ་གཞན་དོན་གཙོ་བོ་རང་དོན་ཞར་བྱུང་ཡིན་ནོ། །དེ་ལ་འདིར་བྱང་ཆུབ་སེམས་དཔའི་སྤྱོད་པ་ཡིན་པས། མི་དགེ་བ་དང་ལུང་མ་བསྟན་གྱི་བྱ་བ་གཉིས་པོ་གཉེན་པོས་སྤངས་པའམ། ཡང་ན་ཐབས་མཁས་པས་དེ་གཉིས་ཀ་དགེ་བའི་རྩ་བར་འགྱུར་ཏེ། འཕགས་པ་ལྷས། བསམ་པས་བྱང་ཆུབ་སེམས་དཔའ་ལ། །དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ། །གང་ཕྱིར་སེམས་དེ་གཙོ་བའི་ཕྱིར། །ཞེས་གསུངས་པ་དང༌། འཕགས་པ་ཐོགས་མེད་ཀྱིས་ཀྱང༌། ཐབས་ཆེན་དང་ནི་ལྡན་པ་ལ། ། ཉོན་མོངས་བྱང་ཆུབ་ཡན་ལག་འགྱུར། །འཁོར་བའང་ཞི་བའི་བདག་ཉིད་པས།

། དེ་ཕྱིར་རྒྱལ་སྲས་བསམ་མི་ཁྱབ། །ཅེས་གསུངས་པ་ལྟར་རོ། །དེའང་ཟང་ཟིང་གི་སྦྱིན་པ་ལ་དཔེར་བརྗོད་ན་ལོངས་སྤྱོད་བསྲུངས་ནས་ཆུད་མི་ཟ་བར་བྱེད་པ་བརྒྱུད་ནས་གཞན་དོན། བྱིན་ནས་ཕན་འདོགས་པ་དངོས་སུ་གཞན་དོན། དེ་ལྟར་གཞན་དོན་གཙོ་བོར་བྱས་པས་ཚེ་འདིར་རང་བདེ་ཞིང་སྙན་པ་དང༌། འཁོར་ཕུན་སུམ་ཚོགས་པ་འདུ། ཚེ་ཕྱི་མར་ལོངས་སྤྱོད་ཕུན་སུམ་ཚོགས་པ་དང༌། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་ནི་ཤུགས་ལ་རང་དོན་འགྲུབ་པའོ། །ཆོས་ཀྱི་སྦྱིན་པ་དཔེར་བརྗོད་ན་གཞན་ལ་ཕན་པའི་ཕྱིར་ཆོས་ཉན་པ་བརྒྱུད་ནས་གཞན་དོན། ཤེས་ནས་གཞན་གྱི་མ་རིག་པའི་མུན་པ་བསལ་བའི་དོན་དུ་བཤད་པ་དངོས་སུ་གཞན་དོན། དེ་ལྟར་གཞན་དོན་དུ་ཆོས་ཀྱིས་ཕན་བཏགས་པས་ཤུགས་ལས་འབྱུང་བའི་རང་དོན་ནི་ཚེ་འདིར་ཤེས་བྱ་ལ་མཁས་པས་ཡིད་བདེ་མཁས་པ་མཁས་པ་ཞེས་བྱ་བའི་གྲངས་སུ་འགྲོ། ཕས་ཀྱི་རྒོལ་བ་ཐམས་ཅད་ཟིལ་གྱིས་གནོན། ལྷ་དང་བཅས་པའི་འཇིག་རྟེན་གྱི་ཡིད་བརྟན་ ( ¡¶ ལུ ¡· སྨོན་ ) པའི་གནས་སུ་འགྱུར། ཚེ་ཕྱི་མ་ལ་ཤེས་བྱ་ཐམས་ཅད་ལ་མ་རྨོངས་པའི་ཤེས་རབ་འཐོབ ༑ ཐབས་མཁས་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །གསུམ་པ་དེ་དག་ཕྱིན་ཅི་མ་ལོག་པར་བསྒྲུབ་པ་ལ་གཉིས་ཏེ། ཡོན་ཏན་བཞི་བསྒྲུབ་པ་དང༌། ཆགས་པ་བདུན་སྤང་བའོ། །དང་པོ་ནི། བརྩོན་འགྲུས་མི་མཐུན་ཕྱོགས་ཉམས་དང༌། །ཞེས་བྱ་བ་ལ་སོགས་པ་གསུངས་པས། མི་མཐུན་ཕྱོགས་ལེ་ལོ་མེད་པ། རྣམ་པར་མི་རྟོག་པ་བདག་མེད་རྟོགས་པ། འདོད་པ་ཐམས་ཅད་ཡོངས་རྫོགས་བྱེད་པ་ནི་བརྩོན་འགྲུས་ལ་བརྟེན་ནས་གཞན་དོན་བསྒྲུབ་པ། སེམས་ཅན་སྨིན་པར་བྱེད་པ་ནི་བརྩོན་འགྲུས་དེས་སེམས་ཅན་རྣམས་ཐེག་པ་གསུམ་ལ་འགོད་པའོ། །གཉིས་པ་ཆགས་པ་བདུན་སྤང་བ་ནི། བྱང་ཆུབ་སེམས་དཔའི་བརྩོན་འགྲུས་ནི་མ་ཆགས་ཞེས་བྱ་བ་ལ་སོགས་པ་ལྟར་ཆགས་པ་བདུན་ནི། ལེ་ལོ། ཕྱི་བཤོལ། ཆོག་པར་འཛིན་པ། ལན་ལ་རེ་བ།

རྣམ་སྨིན་ལ་རེ་བ། མི་མཐུན་ཕྱོགས་ལ་ཆགས་པ་སྟེ་དེའི་བག་ལ་ཉལ་མ་བཅོམ་པའོ། །གཡེང་བ་ལ་ཆགས་པ་གཉིས་ནི་སྔར་བཞིན་ནོ། །དེ་ལྟ་བུའི་ཆགས་པ་བདུན་བག་ལ་ཉལ་དང་བཅས་པ་སྤང་ངོ༌། །གསུམ་པ་བརྩོན་འགྲུས་བརྩམས་པའི་ཕན་ཡོན་ལ་གཉིས་ཏེ། གནས་སྐབས་ཀྱི་ཕན་ཡོན་དང༌། མཐར་ཐུག་གི་ཕན་ཡོན་ནོ། །དང་པོ་ལའང་གཉིས་ལས། ཚེ་འདི་ལ་འབྱུང་བ་ནི། འཇིག་རྟེན་གྱི་བྱ་བ་དང༌། ཆོས་ཀྱི་བྱ་བ་ཐམས་ཅད་འགྲུབ། དེའི་སྟོབས་ཀྱིས་འཁོར་དང་ལོངས་སྤྱོད་དང༌། ཡོན་ཏན་ཕུན་སུམ་ཚོགས། ཆོས་དང་མཐུན་པའི་འབྱོར་པ་ཐོབ་པས་ཚེ་འདིར་སྐྱིད་ཅིང་ ༑ འཆི་བའི་ཚེ་འགྱོད་པ་མེད། མི་དང་མི་མ་ཡིན་པའི་བར་དུ་གཅོད་པས་གླགས་མི་རྙེད། ལྷ་དང་བཅས་པའི་འཇིག་རྟེན་ཐམས་ཅད་ཀྱིས་སྨོན་པའི་གནས་སུ་འགྱུར་བ་ལ་སོགས་པ་ཡོན་ཏན་དཔག་ཏུ་མེད་པ་འཐོབ་བོ། །ཚེ་ཕྱི་མར་འབྱུང་བ་ནི། སྡུད་པ་ལས། བརྩོན་འགྲུས་ཀྱིས་ནི་དཀར་པོའི་ཡོན་ཏན་འགྲིབ་མི་འགྱུར ༑ ༑ ཡེ་ཤེས་མཐའ་ཡས་རྒྱལ་བའི་བང་མཛོད་རྙེད་པར་འགྱུར། །ཞེས་གསུངས་པ་ལྟར། སྐད་ཅིག་རེ་རེ་ལ་མི་དགེ་བ་ཐམས་ཅད་ཟིལ་གྱིས་གནོན་ཅིང༌། དགེ་བའི་རྩ་བ་ཐམས་ཅད་གོང་ནས་གོང་དུ་འཕེལ། ཇི་ལྟར་བརྩམས་པའི་བྱ་བ་རྣམས་མྱུར་དུ་འགྲུབ་པ་དང༌། རྫོགས་པའི་སངས་རྒྱས་ཀྱི་ཡོན་ཏན་ཐམས་ཅད་འདིས་འགྲུབ་པར་འགྱུར་རོ། །གཉིས་པ་མཐར་ཐུག་གི་ཕན་ཡོན་ནི། མངོན་པར་རྫོགས་པར་སངས་རྒྱས་པ་ན། སྟོབས་དང་མི་འཇིགས་པ་ལ་སོགས་པ་ཡོན་ཏན་ཐམས་ཅད་ལྷུན་གྱིས་གྲུབ་པ་དང༌། སེམས་ཅན་ཐམས་ཅད་ཀྱི་དོན་ལ་ཕྲིན་ལས་ཐོགས་པ་མེད་པར་འགྲུབ་སྟེ། མདོ་སྡེ་རྒྱན་ལས། སྟོབས་སོགས་སངས་རྒྱས་ཆོས་རྣམས་ལ། །ཡོན་ཏན་རིན་ཆེན་འབྱུང་གནས་འདྲ། །འགྲོ་བའི་དགེ་བའི་ལོ་ཏོག་ལ ༑ ༑ སྤྲྀན་ཆེན་དང་ཡང་འདྲ་བར་འདོད། །ཅེས་བྱ་བ་ལ་སོགས་པ་དང༌། འཇིག་རྟེན་ཀུན་གྱི་བྱ་བ་ལ། ཁྱོད་ནི་དུས་ལས་མི་འདའ་བས། །མཛད་པ་རྟག་ཏུ་དོན་མངའ་བ། །མི་བསྙེལ་ཁྱོད་ལ་ཕྱག་འཚལ་ལོ།

།ཞེས་གསུངས་པ་ལྟར་ རོ ༑༑ ༑༑ ལྔ་པ་བསམ་གཏན་ལ་གསུམ་སྟེ། བསམ་གཏན་གྱི་མཚན་ཉིད་དང༌། དེའི་རང་བཞིན་ངེས་པར་བྱ་བ་དང༌། བསམ་གཏན་བསྒོམ་པའི་ཕན་ཡོན་ནོ། ། དང་པོ་ནི་རྫོགས་པའི་སངས་རྒྱས་ཀྱི་དོན་དུ་ ( ¡¶ ལུ ¡· + སེམས་ ) མཉམ་པར་འཇོག་པའོ ༑ ༑ དེ་སྦྱོར་དངོས་རྗེས་གསུམ་གྱིས་ཟིན་ན་བསམ་གཏན་གྱི་ཕ་རོལ་ཏུ་ཕྱིན་པར་འགྱུར་རོ། །གཉིས་པ་དེའི་རང་བཞིན་ངེས་པར་བྱ་བ་ལ་གསུམ་སྟེ། བསམ་གཏན་གྱི་མི་མཐུན་ཕྱོགས་ངོས་བཟུང་བ་དང༌། གཉེན་པོའི་རང་བཞིན་སོ་སོར་དཔྱད་པ་དང༌། དེ་དག་ཕྱིན་ཅི་མ་ལོག་པར་བསྒྲུབ་པའོ། །དང་པོ་ལ་གཉིས་ལས། རྣམ་པར་གཡེང་བ་ངོས་བཟུང་བ་ནི། སེམས་དམིགས་པ་ལ་རྩེ་གཅིག་ཏུ་འཇོག་མི་ནུས་པ་དང༌། ནུས་ཀྱང་མུ་སྟེགས་བྱེད་ཀྱི་བསམ་གཏན་ལྟར་ཕྱིན་ཅི་ལོག་དང༌། ཕྱིན་ཅི་མ་ལོག་ཀྱང་མྱ་ངན་ལས་འདས་པ་དང༌། ཁམས་གོང་མའི་རྒྱུར་འགྱུར་བའོ ༑ ༑ གཉིས་པ་དེའི་ཉེས་པ་བསམ་པ་ལ་གཉིས་ཏེ། ཚེ་འདིའི་ཉེས་པ་དང༌། སྐྱེ་བ་གཏན་གྱི་བདེ་བ་འཇོམས་པའོ། །དང་པོ་ནི་སྤྱོད་འཇུག་ལས། སེམས་ནི་རྣམ་པར་གཡེང་བའི་མི། །ཉོན་མོངས་མཆེ་བའི་ཕྲག་ན་གནས། །ཞེས་གསུངས་པས་སེམས་རྣམ་པར་གཡེང་བའི་མི་ཆུ་སྲོལ་དུ་མ་ཆུད་པའམ། རྟ་རྒོད་ལ་མི་ཆགས་པ་ཞོན་པ་ལྟར་རང་སྡུག་ཅིང་སོ་མི་བསོད། གཞན་ཡང་སྡུག་ཅིང་སོ་མི་བསོད་པ་ལ་སྦྱོར ༑ དེའི་སྟོབས་ཀྱིས་ ¡Ã སེམས་ ( ¡¶ ལུ ¡· སྤྱོད་པ་ ) ཕྱིན་ཅི་ལོག་སྣ་ཚོགས་ལ་འཇུག་སྙིང་འདོད་ཅིང་ཕུང་ཀྲོལ་སྣ་ཚོགས་སྤྱད་ནས། འཆི་བའི་ཚེ་འགྱོད་པ་དང་བཅས་ནས་འཆི་བར་འགྱུར་རོ། །གཉིས་པ་སྐྱེ་བ་གཏན་གྱི་བདེ་བ་འཇོམས་པའང་སྤྱོད་འཇུག་ལས། དེར་ཡང་རྣམ་གཡེང་གོམས་པས་ནི། །བཟློག་པའི་ཐབས་ནི་ག་ལ་ཡོད ༑ ༑ ཅེས་གསུངས་པས། རི་གཟར་པོ་ལས་ཆུ་དྲག་འབབ་པའམ། སྲེད་པ་ཅན་ཟ་རྒྱན་ལ་ཞུགས་པ་ལྟར། སེམས་རྣམ་པར་གཡེང་བ་བཟློག་དཀའ་ལ་དེའི་སྟོབས་ཀྱིས་མི་དགེ་བ་སྣ་ཚོགས་སྤྱད་ནས་འཁོར་བ་དང་ངན་སོང་གི་རྒྱུར་འགྱུར་རོ

༑ ༑ གལ་ཏེ་མཉམ་པར་བཞག་ཀྱང༌། མ་དག་པའི་སྒོམ་གྱིས་མུ་སྟེགས་ཀྱི་ལམ་ལྟར་ཕྱིན་ཅི་ལོག་ཏུ་འགྱུར་ཏེ། ཏིང་ངེ་འཛིན་རྒྱལ་པོ་ལས། འཇིག་རྟེན་པ་དག་སྟོང་ཉིད་སྒོམ་ན་ཡང༌། །དེ་ཡིས་དངོས་པོར་འཛིན་པ་བཟློག་མི་ནུས། །དེ་ཡི་ཉོན་མོངས་ཕྱིར་ཡང་རབ་ཏུ་ལྡང༌། །ལྷག་སྤྱོད་ཀྱིས་ནི་ཏིང་འཛིན་འདིར་བསྒོམས་བཞིན ༑ ༑ ཞེས་གསུངས་པ་ལྟར། ལྷག་སྤྱོད་ཀྱིས་ལོ་བཅུ་གཉིས་སྟོང་ཉིད་ལ་མཉམ་པར་བཞག་ཀྱང༌། འབྲས་བུ་བྱི་ལར་སྐྱེས་པ་ལྟ་བུ་དང༌། གཞན་ཡང་བྱམས་པ་དང་སྙིང་རྗེ་ལ་སོགས་པ་མ་ནོར་དུ་ཟིན་ཀྱང་འཁོར་བའི་རྩ་བ་མི་ཆོད་དེ ༑ རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཉེས་པ་ཤིན་ཏུ་ཚར་གཅོད་མིན། །ཞེས་གསུངས་པས། ཁམས་གོང་མ་ཙམ་དུ་འཕེན་ནུས་ཀྱི་འཁོར་བ་ལས་མི་གྲོལ་ལོ། །སྟོང་ཉིད་ཕྱིན་ཅི་མ་ལོག་པར་སྒོམ་ཤེས་ཀྱང་ཐབས་མཁས་པ་དང་མི་ལྡན་ན་ཉན་ཐོས་ཀྱི་འགོག་པར་འགྱུར་གྱི་འཚང་རྒྱ་མི་ནུས་ཏེ། རྣམ་སྣང་མངོན་བྱང་ལས། ཐབས་དང་མི་ལྡན་ཡེ་ཤེས་དང༌། །བསླབ་པ་དག་ཀྱང་གསུངས་པ་ནི། །དཔའ་བོ་ཆེན་པོས་ཉན་ཐོས་རྣམས། །དེ་ལ་གཞུག་པའི་ཕྱིར་གསུངས་སོ། །ཞེས་གསུངས་པ་ལྟར་རོ། །གཉིས་པ་གཉེན་པོའི་རང་བཞིན་སོ་སོར་དཔྱད་པ་ལ་གཉིས་ལས། དང་པོ་རྒྱུའི་གཉེན་པོ་ནི། རྣམ་གཡེང་གི་རྒྱུ་སེམས་ཅན་དང༌། ལོངས་སྤྱོད་ལ་ཆགས་པ་ཡིན་པས། དེའི་གཉེན་པོ་ལ་གཉིས་ཏེ ༑ ཆགས་པ་སྤང་བ་དང༌། དབེན་པའི་ཡོན་ཏན་དྲན་པར་བྱ་བའོ། །དང་པོ་ལ་གཉིས་ལས། སེམས་ཅན་ལ་ཆགས་པ་སྤང་བ་ནི། སྤྱོད་འཇུག་ལས། སེམས་ཅན་རྣམས་ལ་ཆགས་བྱས་ན། །ཡང་དག་ཉིད་ལ་ཀུན་ནས་སྒྲིབ། །སྐྱོ་བའི་སེམས་ཀྱང་འཇིག་པར་བྱེད། །ཐ་མར་མྱ་ངན་གདུང་བར་འགྱུར། །དེ་ལ་སེམས་དཔའ་འབའ་ཞིག་གིས། །ཚེ་འདི་དོན་མེད་འདའ་བར་འགྱུར། །རྟག་པ་མེད་པའི་མཛའ་ཤེས་ཀྱིས ༑ ༑ གཡུང་དྲུང་ཆོས་ཀྱང་འཇིག་པར་བྱེད། །ཅེས་བྱ་བ་དང༌། སྐད་ཅིག་གིས་ནི་མཛའ་འགྱུར་ལ། །ཡུད་ཙམ་གྱིས་ནི་དགྲར་ཡང་འགྱུར།

།དགའ་བའི་གནས་ལ་ཁྲོ་བྱེད་པས། །སོ་སོ་སྐྱེ་བོ་མགུ་བར་དཀའ། །ཞེས་བྱ་བ་དང༌། མཐོ་ལ་ཕྲག་དོག་མཉམ་ལ་འགྲན། །དམའ་ལའང་ང་རྒྱལ་བསྟོད་ན་དྲེགས། །མི་སྙན་བརྗོད་ན་ཁོང་ཁྲོ་སྐྱེ། །ནམ་ཞིག་བྱིས་ལས་ཕན་པ་ཐོབ། །དེ་ལྟར་བདག་གིས་གཞན་བསྟེན་པ། །དེས་ནི་ཕུང་བར་འགྱུར་བར་ཟད། །དེས་ཀྱང་བདག་དོན་མ་བྱས་ལ།། བདག་ཀྱང་དེ་དོན་མི་འགྲུབ་པས། །བྱིས་ལས་ཐག་རིང་བྱོལ་བར་བྱ། །ཞེས་བྱ་བ་དང༌། བུང་བས་མེ་ཏོག་སྦྲང་རྩི་ལྟར། །ཆོས་ཀྱི་དོན་ཙམ་བླངས་ནས་ནི། །ཀུན་ལ་སྔོན་ཆད་མ་མཐོང་བཞིན། །འདྲིས་པ་མེད་པར་གནས་པར་བྱ། །བདག་ནི་རྙེད་མང་བཀུར་སྟི་བཅས། །བདག་ལ་མང་པོ་དགའ་འོ་ཞེས། །དེ་འདྲའི་སྙེམས་པ་འཆང་འགྱུར་ན། །ཤི་བའི་འོག་ཏུ་འཇིགས་པ་སྐྱེ། །དེ་བས་རྣམ་པར་རྨོངས་པའི་ཡིད། །གང་དང་གང་ལ་ཆགས་གྱུར་པ། །དེ་དང་དེ་བསྡོངས་སྟོང་འགྱུར་དུ།། སྡུག་བསྔལ་ཉིད་དུ་འགྱུར་ཅིང་ལྡང༌། །དེ་བས་མཁས་པས་ཆགས་མི་བྱ། །ཆགས་པ་ལས་ནི་འཇིགས་པ་སྐྱེ། །ཞེས་བྱ་བ་དང༌། སེམས་ཅན་མོས་པ་སྣ་ཚོགས་པ། ། རྒྱལ་བ་ཡིས་ཀྱང་མི་མགུ་ན། །བདག་འདྲ་ངན་པས་སྨོས་ཅི་དགོས། །དེ་བས་འཇིག་རྟེན་བསམ་པ་གཏང༌། །སེམས་ཅན་རྙེད་པ་མེད་ལ་སྨོད། །རྙེད་པ་ཅན་ལ་མི་སྙན་བརྗོད། །རང་བཞིན་འགྲོགས་དཀའ་དེ་དག་གིས། །དགའ་བ་ཇི་ལྟར་སྐྱེ་བར་འགྱུར། །གང་ཕྱིར་བྱིས་པ་རང་དོན་ནི། །མེད་པར་དགའ་བ་མི་འབྱུང་བས།། འགའ་ཡང་བྱིས་དང་བཤེས་མིན་ཞེས། །དེ་བཞིན་གཤེགས་པ་རྣམས་ཀྱིས་གསུངས ༑ ༑ ཞེས་བྱ་བ་ལ་སོགས་པའི་དོན་དྲན་པར་བྱས་ལ་སེམས་ཅན་ལ་ཆགས་པ་སྤང་སྟེ། དེའང་སེམས་ཅན་སྐྱོན་གྱི་རང་བཞིན་ཡིན་པས། སངས་རྒྱས་ཀྱིས་ཀྱང་མི་མགུ་ན་བདག་ལྟ་བུ་ངན་པས་སྨོས་ཅི་དགོས་ཏེ། ལྷས་བྱིན་མ་ཞུ་བའི་ནད་ཀྱིས་འཆི་བ་ལ་ཐུག་པ། བཅོམ་ལྡན་འདས་ཀྱིས་བདེན་པའི་བྱིན་རླབས་ཀྱིས་གསོས་པ་ན། དགེ་སྤྱོང་གོའུ་ཏ་མ་འདི་སྨན་དཔྱད་མཁས་པ་ཞིག་སྟེ། རྒས་ཁར་འཚོ་བས་ཉོན་མི་མོངས་སོ་ཞེས་མ་གུས་པའི་ཚིག་སྨྲ་བ་དང༌།

གཞན་ཡང༌། ལེགས་པའི་སྐར་མས་བཅོམ་ལྡན་འདས་ལ་གསོལ་བ། འཇིག་རྟེན་ན་གཅེར་བུ་པ་སྡུག་བསྔལ་འགྱུར་མ་གཏོགས་པ་ཐམས་ཅད་མཁྱེན་པ་མེད་དོ། །བཀའ་སྩལ་པ ༑ ཁྱོད་ཀྱི་ཐམས་ཅད་མཁྱེན་པ་ཞག་བདུན་ན་མ་ཞུ་བའི་ནད་ཀྱིས་འཆི་བར་འགྱུར་རོ། །ལེགས་པའི་སྐར་མས་གཅེར་བུ་པ་ལ་སྨྲས་པ། དགེ་སྦྱོང་གོའུ་ཏ་མ་ན་རེ་ཁྱོད་ཞག་བདུན་ན་མ་ཞུ་བའི་ནད་ཀྱིས་འཆི་ཟེར་གྱིས། དེའི་བར་ལ་ཁྱོད་ཟས་ལ་ཚོད་ཟུངས་ཤིག དེས་ཞག་དྲུག་གི་བར་དུ་ཟས་བཅད་དེ་ཞག་བདུན་པ་ལ་བརྒྱད་པར་འཁྲུལ་ནས་བུ་རམ་གྱི་ལྦུ་བ་ཟོས་པས་མ་ཞུ་བའི་ནད་ཀྱིས་ཤི་སྟེ། སྐྱུགས་པ་ཟ་བའི་ཡི་དྭགས་སུ་སྐྱེས་སོ། །ཡི་དྭགས་ཀྱིས་ལེགས་པའི་སྐར་མ་ལ་སྨྲས་པ། བཅོམ་ལྡན་འདས་ནི་ཐམས་ཅད་མཁྱེན་པ། ཐམས་ཅད་གཟིགས་པ་སྟེ། ངས་ཀྱང་སངས་རྒྱས་ལ་མ་མོས་པ་བྱས་པས་འགྱོད་ཀྱིས། ཁྱོད་ཕྱིན་ཆད་མོས་པར་གྱིས་ཤིག ལེགས་པའི་སྐར་མས་སྨྲས་པ། དགེ་སྦྱོང་གོའུ་ཏ་མ་ལ་དེ་ལྟ་བུའི་ཡོན་ཏན་མེད་ཀྱིས་ཁྱེད་དེ་སྐད་མ་སྨྲ་ཞིག ཅེས་བཟློག་སྟེ། བཅོམ་ལྡན་འདས་ཀྱི་དྲུང་དུ་སོང་ནས་གསོལ་བ། ཁྱོད་ན་རེ་སྡུག་བསྔལ་འགྱུར་ཞག་བདུན་ན་འཆི་ཟེར་ཏེ་མ་ཤི་བར་སྣང་ངོ༌། །བཀའ་སྩལ་པ། ཤི་ནས་ཁྱོད་རང་དང་ཕྲད་པ་མི་ཤེས་སམ ༑ སྨྲས་པ་ཤེས་ཏེ། འོན་ཀྱང་ལྷར་སྐྱེས་སོ། །བཀའ་སྩལ་པ། སྐྱུགས་པ་ཟ་བའི་ཡི་དྭགས་སུ་སྐྱེས་ནས་ཁྱོད་རང་དང་གཏམ་སྨྲས་པ་མི་དྲན་ནམ། དེར་སྐྱེངས་ཏེ་ཅང་མི་སྨྲ་བར་སོང་ངོ༌། །དེས་ན་ལེགས་པའི་སྐར་མས་ཐམས་ཅད་མཁྱེན་པར་ཤེས་བཞིན་དུ་མ་མོས་ན། བདག་ལྟ་བུ་ལ་གཞན་མོས་པ་ལྟ་ཅི་སྨོས། ཞེས་ཤེས་པར་བྱས་ལ་སེམས་ཅན་ལ་ཆགས་པ་སྤང་ངོ༌། །གཉིས་པ་ལོངས་སྤྱོད་ལ་ཆགས་པ་སྤང་བ་ནི། ལོངས་སྤྱོད་སྒྲུབ་པ་དུས་གསུམ་དུ་མི་དགེ་བ་སྟེ། དང་པོ་བསགས་པ་ནི་བདེ་སྡུག་གཏམ་ངན་ལ་མི་ལྟ་ཞིང་དགྲ་གཉེན་ཐ་མལ་པ་ཐམས་ཅད་དང་འཁོན་པར་བྱས་ལ་བསག་དགོས་ཀྱི། ཆོས་དང་མཐུན་པའི་ནོར་མི་སོགས་པས་ཐོག་མར་མི་དགེའོ།

།བར་དུ་བསྲུང་བ་ན་ནོར་མ་འཕེལ་བ་དང་འཕེལ་ཡང་བརླག་པར་དོགས་པའི་སྡུག་བསྔལ་གྱིས་ཉིན་མཚན་མེད་པར་སྡུག་བསྔལ་ཞིང་ཉིན་མཚན་མེད་པར་ལུས་ངག་ཡིད་གསུམ་སྲེད་པའི་ཁོལ་པོར་འགྱུར་བས་བྲེལ་ལ ༑ རང་བྲེལ་བར་མ་ཟད་མཉེན་འབྲེལ་ཐམས་ཅད་ནོར་ཕྱིར་འདོན་པ་དང་ནང་དུ་སྡུད་པའི་སྡུག་བསྔལ་གྱིས་རྟག་ཏུ་བྲེལ་ཏེ། ཚེ་འདི་ལ་ཐམས་ཅད་དང་འཁོན། ཕྱི་མར་ངན་སོང་གི་རྒྱུ་མ་གཏོགས་པ་ཕན་ཡོན་ཅི་ཡང་མེད་པས་བར་དུ་མི་དགེ་བ་ཡིན། ཐ་མར་སྐྱེ་བ་སྔ་མའི་བསོད་ནམས་ཟད་པའམ། ཚེ་འདིར་རང་གི་གྲོས་ཉེས་སམ། གཉེན་ཚོའི་ཤན་ནམ། དགྲ་སྟོབས་ཅན་གྱི་ཤུགས་ཀྱིས་སྟོན་ཀའི་སྤྲིན་ནམ ༑ དཔྱིད་ཀའི་ཆབ་རོམ་བཞིན་རང་བརླག་ལ་འགྲོ་བས་ཟད་པའི་སྡུག་བསྔལ་གྱིས་ཐ་མར་མི་དགེ་བ་ཡིན་ཏེ། སློབ་དཔོན་མཻ་ཏྲཱི་བས། ཟང་ཟིང་ཕྱིར་ན་རྩོད་འགྱུར་ཏེ། །ཟང་ཟིང་མེད་པ་བདེ་བའི་མཆོག །ཟང་ཟིང་ཡོངས་སུ་སྤངས་པ་ལས ༑ ༑ ཆུ་སྐྱར་བདེ་བ་ཐོབ་ལ་ལྟོས། །ཞེས་བྱ་བ་དང༌། སྔར་སྦྱིན་པའི་སྐབས་སུ་ཡོ་བྱད་ལ་ཆགས་པའི་ཉེས་པས། བསག་དང་བསྲུང་དང་བརླག་པའི་གདུང་བ་ཡིས ༑ ༑ ཞེས་བྱ་བ་ལ་སོགས་པ་བཤད་པར་བྱ་བ་དང༌། གཞན་ཡང༌། འདོད་ལྡན་རྣམས་ལ་དེ་ལ་སོགས། །ཉེས་དམིགས་མང་ལ་མནོག་ཆུང་སྟེ། །ཤིང་རྟ་འདྲེན་པའི་ཕྱུགས་དག་གིས། །རྩྭ་ནི་ཁམ་གང་ཟོས་པ་བཞིན། །ཞེས་བྱ་བ་ལ་སོགས་པ་དྲན་པར་བྱས་ལ་ཆགས་པ་སྤང་ངོ༌། །གཉིས་པ་དབེན་པའི་ཡོན་ཏན་དྲན་པར་བྱ་བ་ཡང༌། སྤྱོད་འཇུག་ལས། ནགས་ན་རི་དྭགས་བྱ་རྣམས་དང༌། །ཤིང་རྣམས་མི་སྙན་རྗོད་མི་བྱེད། །འགྲོགས་ན་བདེ་བ་དེ་དག་དང༌། །ནམ་ཞིག་ལྷན་ཅིག་གནས་པར་འགྱུར། །ཕུག་གམ་ལྷ་ཁང་སྟོང་པའམ། །ལྗོན་ཤིང་དྲུང་དུ་གནས་བཅས་ཏེ།། ནམ་ཞིག་རྒྱབ་ཏུ་མི་བལྟ་བར། །ཆགས་པ་མེད་པར་རྒྱུར་ཞིག་གུ། །ས་ཕྱོགས་བདག་གིར་བཟུང་མེད་པར། །རང་བཞིན་གྱིས་ནི་ཡངས་རྣམས་སུ། །རང་དབང་སྤྱོད་ཅིང་ཆགས་མེད་པར། །ནམ་ཞིག་བདག་གིས་གནས་པར་འགྱུར། །ལྷུང་བཟེད་ལ་སོགས་ཉི་ཚེ་དང༌།

།ཀུན་ལ་མི་མཁོའི་གོས་འཆང་ཞིང༌། །ལུས་འདི་སྦ་བར་མ་བྱས་ཀྱང༌། །འཇིགས་མེད་གནས་པར་ནམ་ཞིག་འགྱུར། །དུར་ཁྲོད་སོང་ནས་གཞན་དག་གི །རུས་གོང་དག་དང་བདག་གི་ལུས། །འཇིགས་པའི་ཆོས་ཅན་དག་ཏུ་ནི། །ནམ་ཞིག་མགོ་སྙོམས་བྱེད་པར་འགྱུར། །ཞེས་བྱ་བ་ལ་སོགས་པ་དང་ ༑ འཇིག་རྟེན་ཀུན་ནས་གདུང་བཞིན་དུ། །ཇི་སྲིད་སྐྱེས་བུ་བཞི་ཡིས་ནི། །དེ་ལས་དེ་ནི་མ་བཏེག་པ། །དེ་སྲིད་དུ་ནི་ནགས་སུ་སོང༌། །བཤེས་མེད་འཁོན་པ་མེད་བྱས་ནས། །ལུས་འདི་གཅིག་པུ་དབེན་གནས་ཏེ། །སྔ་ནས་ཤི་དང་འདྲར་བརྩིས་ནས། །ཤི་ནས་མྱ་ངན་བྱེད་པ་མེད། །འདི་ཡིས་སངས་རྒྱས་རྗེས་དྲན་སོགས ༑ ༑ སུས་ཀྱང་གཡེང་བར་འགྱུར་བ་མེད། །དེ་བས་ཤིན་ཏུ་མདངས་དགའ་བའི ༑ ༑ ནགས་ཚལ་ཚེགས་ཆུང་བདེ་སྐྱིད་ཅིང༌། །གཡེང་བ་ཐམས་ཅད་ཞི་བྱེད་པར ༑ ༑ བདག་ཉིད་གཅིག་པུ་གནས་པར་བྱ། །ཞེས་བྱ་བ་ལ་སོགས་པ་དང༌། གཞན་ཡང་སྐྱོ་བའི་གཏམ་སྐྱེས་རབས་ལས། ཀྱེ་མ་འཇིག་རྟེན་ཉོན་མོངས་དག །གནས་པ་མི་བརྟན་མི་དགར་འགྱུར། །ཀུ་མུ་ཏ་ཡི་དཔལ་འདི་ཡང༌། །དྲན་པར་བྱ་བ་ཉིད་དུ་འགྱུར། །ཞེས་གསུངས་པའི་དོན་ཀུ་མུ་ཏའི་དགའ་སྟོན་ལ་སོགས་པ་ད་ལྟར་གྱི་ལྟད་མོ་དང་བདེ་སྐྱིད་ལ་སོགས་པ་ཐམས་ཅད་མི་རྟག་པའི་ཕྱིར་དེ་མ་ཐག་འཛད་དེ། དེའི་ཚེ་འདི་ལྟར་བྱུང་བ་ལ་ཞེས་དྲན་པས་མི་དགའ་བའི་རྒྱུར་འགྱུར་བ་གསུངས་པ་ལ་སོགས་པ་བསམས་ལ་དབེན་པ་ལ་གནས་པར་བྱའོ། །གཉིས་པ་འབྲས་བུའི་གཉེན་པོ་ནི། བསམ་གཏན་ཡིན་པས་དེ་ལ་གསུམ་སྟེ། འཇིག་རྟེན་པ་དང་ཐུན་མོང་པའི་བསམ་གཏན་དང༌། ཉན་ཐོས་དང་ཐུན་མོང་བའི་བསམ་གཏན་དང་

༑ ཐེག་པ་ཆེན་པོ་ཐུན་མོང་མ་ཡིན་པའི་བསམ་གཏན་ནོ། །དང་པོ་ལ་བསམ་གཏན་གྱི་ཉེར་བསྡཽགས་བདུན་དང༌། དངོས་གཞི་བསམ་གཏན་དང་པོ་ལ་སོགས་པ་བསྒོམ་པ་སྟེ་ཇི་ལྟར་ནུས་པ་བཞིན་བསླབ་སྟེ། འོག་ཏུ་སྒོམ་ལམ་དུ་ཤེས་པར་བྱའོ ༑ ༑ གཉིས་པ་ཉན་ཐོས་དང་ཐུན་མོང་བ་ནི་མི་རྟག་པ་ལ་སོགས་པའི་འཁོར་བའི་ཉེས་དམིགས་བསམས་ནས་ལམ་ལ་འཇུག་པ་ན། ཚུལ་གཉིས་ཏེ། སྔོན་འགྲོའི་བསྒོམ་པ་དང༌། དངོས་གཞིའི་བསྒོམ་པའོ། །དང་པོ་ནི་ཉོན་མོངས་པ་ཤས་ཆེ་ན་མི་སྡུག་པ་ནས་བརྩམས། རྣམ་པར་རྟོག་པ་ཤས་ཆེ་ན་བགྲང་བ་དང་རྗེས་སུ་རྟོག་པ་རླུང་ནས་བསྒོམ་སྟེ། མཛོད་ལས། དེ་ལ་འཇུག་པ་མི་སྡུག་དང༌། ། དབུགས་དབྱུང་རྔུབ་པ་དྲན་པ་ཡིས། །འདོད་ཆགས་རྣམ་རྟོག་ལྷག་རྣམས་ལ། ། ཞེས་གསུངས་པ་ལྟར་རོ། །གཉིས་པ་དངོས་གཞི་ནི། ལམ་ལྔ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལྟར་བསྒོམ་སྟེ། དྲན་པ་ཉེ་བར་བཞག་པ་བཞིས་ཚོགས་ཀྱི་ལམ། ཡང་དག་པར་སྤོང་བ་བཞིས་དྲོད། རྫུ་འཕྲུལ་གྱི་རྐང་པ་བཞིས་རྩེ་མོ། དབང་པོ་ལྔས་བཟོད་པ། སྟོབས་ལྔས་འཇིག་རྟེན་ཆོས་མཆོག འཕགས་པའི་ལམ་ཡན་ལག་བརྒྱད་ཀྱིས་མཐོང་ལམ། བྱང་ཆུབ་ཀྱི་ཡན་ལག་བདུན་གྱིས་སྒོམ་ལམ་སྟེ་འདི་དག་ ( ¡¶ ཞ ¡· + ལ་ ) ཐེག་པ་ཆེན་པོ་དང་དམིགས་པ་དང་གོ་རིམ་ལ་སོགས་པའང་མི་མཐུན། ཐེག་པ་དམན་པ་ཡིན་པས་རེ་ཞིག་བཞག་གོ ། གསུམ་པ་ཐེག་པ་ཆེན་པོའི་བསྒོམ་པ་ལའང་གཉིས་ལས། སེམས་ཙམ་པའི་ལུགས ༑ སློབ་དཔོན་ཐོགས་མེད་སྐུ་མཆེད་ཀྱི་རྗེས་སུ་འབྲང་བའི་ལམ་གྱི་རིམ་པ་ནི་ཐེག་པ་བསྡུས་ལ་སོགས་པར་ཤེས་པར་བྱ་བས་འདིར་མ་སྨོས་སོ། །དབུ་མའི་ལུགས ༑ སློབ་དཔོན་འཕགས་པ་ཡབ་སྲས་ཀྱི་དགོངས་པ་སྤྱོད་འཇུག་བསམ་གཏན་ལེའུར་འབྱུང་བ་ཉམས་སུ་བླང་བའི་ཚུལ་འདིར་བཤད་དོ། །དེའང་སློབ་དཔོན་གྱིས་བྱང་ཆུབ་ཀྱི་སེམས་བསྒོམ་པ་ནས་གསུངས་མོད་ཀྱི། དེའི་སྔོན་དུ་ཚད་མེད་བཞི་བསྒོམས་ན་བྱང་ཆུབ་ཀྱི་སེམས་གོམས་པ་སླ་བས་དེ་བརྗོད་པར་བྱའོ།

། དེའང་མདོ་སྡེ་རྒྱན་ལས། སེམས་ཅན་རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་ཅན། །མི་འབྲལ་བ་ཡི་དགོངས་པ་ཅན། །ཕན་བདེ་དགོངས་ཁྱོད་ལ་ཕྱག་འཚལ། །ཞེས་གསུངས་པས་སྔ་མ་གསུམ་བདེ་བའི་དགོངས་པ་ཡིན་ལ། ཕྱི་མ་ནི་ཕན་པའི་དགོངས་པ་ཡིན་ནོ། །དེ་དག་ཀྱང་བརྩེ་བས་སེམས་ཅན་བདེ་བ་དང་ཕྲད་པར་འདོད་པ་བྱམས་པ། སྡུག་བསྔལ་དང་བྲལ་བར་འདོད་པ་སྙིང་རྗེ། དེ་གཉིས་དང་མི་འབྲལ་བར་འདོད་པ་དགའ་བ། དགྲ་གཉེན་དང་ཆགས་སྡང་ལ་སོགས་པ་ཆོས་བརྒྱད་སྙོམས་པར་འདོད་པ་བཏང་སྙོམས་སོ། །ཚད་མེད་བཞི་པོ་དེ་ཉམས་སུ་ལེན་ན་བྱམས་སྙིང་རྗེ་གཉིས་སུ་བསྡུས་ལ་ཉམས་སུ་བླང་སྟེ། མདོ་སྡེ་རྒྱན་ལས། སྙིང་རྗེའི་ཆུ་བ་བྱམས་པ་སྟེ། །དེ་སྡུག་བསྔལ་ལས་ཡང་དག་འབྱུང་ ༑ ༑ ཞེས་གསུངས་པ་ལྟར་རོ། །དེ་ལ་ཐོག་མར་བྱམས་པ་བསྒོམ་པའང༌། གང་ལ་བསྒོམ་པའི་ཡུལ་དང༌། ཇི་ལྟར་བསྒོམ་པའི་ཚུལ་དང༌། དེ་ལྟར་བསྒོམས་པའི་ཕན་ཡོན་གསུམ་ལས། དང་པོ་ནི་སེམས་ཅན་བདེ་བ་དང་སྡུག་བསྔལ་གཉིས་ཀ་མེད་པའི་བཏང་སྙོམས་དང༌། བདེ་བའི་རྒྱུ་དམ་པའི་ཆོས་དང་མ་ཕྲད་པ་རྣམས་དང༌། ཕྲད་ཀྱང་སངས་རྒྱས་དང་བྱང་ཆུབ་སེམས་དཔའི་ཡོན་ཏན་མ་ཐོབ་པ་རྣམས་ལ་བསྒོམ་པ་ཡིན་ནོ། །གཉིས་པ་ཇི་ལྟར་བསྒོམ་པའི་ཚུལ་ནི་སེམས་ཅན་ཐམས་ཅད་གཉེན་དུ་ཤེས་ན་བྱམས་པ་བསྒོམ་སླ་བས་མདོ་ལ་ལ་ནས་མར་བསྒོམ་པར་བཤད། རྡོ་རྗེ་རྩེ་མོ་ལ་སོགས་པ་རྒྱུད་འགའ་ལས་བུར་བསྒོམ་པར་བཤད་མོད་ཀྱི། ཕ་དང་སྤུན་ཟླ་ལ་སོགས་པར་མ་གྱུར་པ་ ( ¡¶ ཞ ¡· + གང་ཡང་ ) མེད་པས་རང་གང་སེམས་ལ་ཉེ་ཞིང་གཅགས་པ་དེར་སེམས་ཅན་ཐམས་ཅད་བསྒོམས་ལ་བྱམས་པ་སྦྱང༌། དེའང་སེམས་ཅན་བདེ་བ་དང་ལྡན་པ་རྐྱང་པས་མི་ཕན་པས། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག ཅེས་རྐང་གི་ཁོང་རུས་པའི་གཏིང་ནས་བསྒོམ། དེ་ལ་བདེ་བ་ནི་ལུས་དང་སེམས་ཆོས་དང་མཐུན་པའི་སྐྱིད་པ་ཐོབ་པའོ། །བདེ་བའི་རྒྱུ་ནི་སེམས་ཅན་རྣམས་དམ་པའི་ཆོས་དང་ཕྲད་པར་འདོད་པ་སྟེ།

རྒྱུ་ཆོས་སྤྱོད་པ་ལས་འབྲས་བུ་གཏན་གྱི་བདེ་བ་འབྱུང་བའི་ཕྱིར་རོ། །དེ་ལྟར་ཡང་ཡང་འདྲིས་པས་སེམས་ཅན་ཐམས་ཅད་ལ་མ་བུ་གཅིག་པ་ལ་བྱམས་པ་ལྟ་བུ་སྐྱེའོ། །གསུམ་པ་དེ་ལྟར་བསྒོམས་པའི་ཕན་ཡོན་ནི ༑ མདོ་ལས། བྱེ་བ་ཕྲག་ཁྲིག་གཏམས་པའི་ཞིང་རྣམས་ན། །མཆོད་པའི་བྱེ་བྲག་ཇི་སྙེད་ཡོད་པ་ཡིས། །སྐྱེས་ཆེན་རྣམས་ལ་ཉིན་རེ་ཕུལ་བ་ཡིས། །བྱམས་པའི་སེམས་ཀྱི་གྲངས་དང་ཆར་མི་ཕོད། །ཅེས་བྱ་བ་དང༌། རིན་ཆེན་ཕྲེང་བ་ལས། རྗེ་ཚོས་སུམ་བརྒྱའི་ཁ་ཟས་དག །ཉིན་རེ་དུས་སུ་བྱིན་པ་བས། །བྱམས་པ་ཡུད་ཙམ་ཐང་གཅིག་གིས། །བསོད་ནམས་དེ་འདྲའི་ཆར་མི་ཕོད། །ཅེས་བྱ་བ་ལ་སོགས་པ་གསུངས་པས། གནས་སྐབས་སུ་ཚངས་པའི་འཇིག་རྟེན་དུ་སྐྱེ། དེར་མ་སྐྱེས་ཀྱང་ལྷ་མི་བྱམས་པ་ལ་སོགས་པ་ཡོན་ཏན་བརྒྱད་འཐོབ། མཐར་ཐུག་སངས་རྒྱས་ཀྱི་རྒྱུར་འགྱུར་ཏེ། དཔེར་ན་རྒྱལ་པོ་བྱམས་པའི་སྟོབས་ཀྱི་སྐྱེས་རབས་སམ། གངྒཱ་དང་ཡ་མུ་ནི་འདུས་པར་མ་སྨད་ཤི་བ་ཚངས་པར་སྐྱེས་པའི་ལོ་རྒྱུས་བཞིན་ནོ། །གཉིས་པ་སྙིང་རྗེ་བསྒོམ་པ་ལ་བཞི་སྟེ། གང་ལ་བསྒོམ་པའི་ཡུལ ༑ དེ་སྐྱེ་བའི་རྐྱེན། ཇི་ལྟར་བསྒོམ་པའི་ཚུལ། དེ་ལྟར་བསྒོམས་པའི་ཕན་ཡོན་ནོ ༑ ༑ དང་པོ་ལ་གཉིས་ལས་ཡུལ་ཕྱེ་ནས་བསྒོམ་པ་ནི། མདོ་སྡེ་རྒྱན་ལས། རབ་འབར་དགྲ་ཡི་དབང་དུ་སོང༌། །སྡུག་བསྔལ་གྱིས་ནོན་མུན་པས་བསྒྲིབས། ། བགྲོད་དཀའི་ལམ་དུ་ཀུན་ཏུ་ཞུགས། །འཆིང་བ་ཆེ་དང་ཡང་དག་ལྡན། །ཟས་ཆེན་དུག་དང་འདྲེས་ལ་ཞེན། །ལམ་ནི་རབ་ཏུ་སྟོར་གྱུར་པ། །ལམ་གོལ་རབ་ཞུགས་སྟོབས་ཆུང་བའི། །སེམས་ཅན་རྣམས་ལ་སྙིང་རྗེའོ། །ཞེས་གསུངས་པས། རབ་འབར་ཏེ་འདོད་པའི་འདོད་ཆགས་ཀྱིས་འདོད་པའི་བདེ་བ་ལ་ཆགས་པ་རྣམས་ལའོ། །དགྲ་བོའི་དབང་དུ་སོང་བ་ནི་དགེ་བ་ལ་ཞུགས་པ་ལ་བདུད་ཀྱི་བར་ཆད་བྱས་པ་རྣམས་སོ། །སྡུག་བསྔལ་གྱིས་ནོན་པ་ནི་ངན་སོང་གསུམ་གྱི་སྡུག་བསྔལ་གྱིས་ཟིལ་གྱིས་ནོན་པ་རྣམས་སོ། །མུན་པས་བསྒྲིབས་པ་ནི་ཤན་པ་ལ་སོགས་པ་གཅིག་ཏུ་ཉེས་པ་སྤྱོད་པ་རྣམས་ཏེ།

ལས་ཀྱི་རྣམ་པར་སྨིན་པ་ལ་ཀུན་ཏུ་རྨོངས་པའོ། །བགྲོད་དཀའི་ལམ་ལ་ཞུགས་པ་ནི་འཁོར་བ་ལས་གཏན་མི་གྲོལ་བ་རྣམས་སོ། །འཆིང་བ་ཆེན་པོ་དང་ལྡན་པ་ནི་མུ་སྟེགས་ཅན་གྱི་ལམ་ལ་ཀུན་ཏུ་ཞུགས་པ་རྣམས་ཏེ་ལྟ་བ་ངན་པ་སྣ་ཚོགས་ཀྱི་འཆིང་བ་དམ་པོས་བཅིངས་པའི་ཕྱིར་རོ། །ཟས་ཆེན་དུག་དང་འདྲེས་པ་ལ་ཞེན་པ་ནི་སྙོམས་འཇུག་གི་བདེ་བ་ཉོན་མོངས་པ་ཅན་ ( ¡¶ ཞ ¡· - ཅན་ ) ལ་ཞེན་པ་སྟེ། ཁ་ཟས་དུག་དང་འདྲེས་པ་ལྟར། དེ་ལས་རབ་ཏུ་ཉམས་པར་འགྱུར་བའི་ཕྱིར་རོ། །ལམ་རབ་ཏུ་སྟོར་བ་ནི་མངོན་པའི་ང་རྒྱལ་ཅན་རྣམས་ཏེ་ཐར་པའི་ལམ་ནོར་ ( ¡¶ ལུ ¡· སྟོར་ ) བའི་ཕྱིར་རོ། །ལམ་གོལ་བ་ལ་ཞུགས་པ་ནི་མ་ངེས་པ་ཐེག་པ་དམན་པ་ལ་ཞུགས་པ་རྣམས་སོ། །སྟོབས་ཆུང་བ་ནི་བྱང་ཆུབ་སེམས་དཔའ་ཚོགས་ཡོངས་སུ་མ་རྫོགས་པ་རྣམས་ཏེ། དེ་ལྟར་ན་སེམས་ཅན་རྣམ་པ་བཅུ་པོ་འདི་ནི་བྱང་ཆུབ་སེམས་དཔའི་སྙིང་རྗེའི་དམིགས་པའི་ཡུལ་ཡིན་ནོ། །གཞན་ཡང་ཕ་རོལ་ཏུ་ཕྱིན་པ་དྲུག་དང་འགལ་བ་དྲུག་སྙིང་རྗེའི་ཡུལ་ཡིན་ཏེ། བཀྲེན་ལ་བརྩེ་དང་མ་རུངས་པ་ལ་བརྩེ། །ཀུན་འཁྲུགས་ལ་བརྩེ་བག་མེད་རྣམས་ལ་བརྩེ། །ཡུལ་གྱི་གཞན་དབང་ཅན་ལ་སྙིང་རྗེ་དང༌། །ལོག་པར་མངོན་པར་ཞེན་ལ་སྙིང་རྗེའོ། །ཞེས་གསུངས་པས། བཀྲེན་པ་ནི་སེར་སྣ་ཅན། མ་རུངས་པ་ཚུལ་ཁྲིམས་འཆལ་བས་གཞན་ལ་གནོད་པ། ཀུན་ཏུ་འཁྲུགས་པ་ཁྲོ་བ། བག་མེད་པ་ལེ་ལོ་ཅན། ཡུལ་གྱི་གཞན་དབང་ཅན་ནི་འདོད་པ་ལ་སེམས་གཡེངས་པ། ལོག་པར་མངོན་པར་ཞེན་པ་ནི་ཤེས་རབ་འཆལ་བ་མུ་སྟེགས་ཅན་ལ་སོགས་པའོ། །གཉིས་པ་བསྡུས་ཏེ་བསྒོམ་པའི་ཚུལ་ནི། མདོ་སྡེ་རྒྱན་ལས། དེ་བཞིན་གཤེགས་པ་དེ་ནི་དེར་ཞུགས་ནས། །རི་དབང་མཐོ་སྟེང་བཞུགས་བཞིན་འགྲོ་ལ་གཟིགས། །ཞི་ལ་མངོན་དགའི་ཡིད་ལའང་ཐུགས་རྗེ་ན། །སྲིད་ལ་མངོན་དགའི་ཡིད་ལ་སྨོས་ཅི་དགོས། །ཞེས་གསུངས་པས། འཁོར་འདས་གཉིས་ཀ་སྙིང་རྗེའི་ཡུལ་ཏེ། དེའང་ཉན་ཐོས་དང་རང་སངས་རྒྱས་རང་དོན་མ་རྫོགས། གཞན་དོན་མི་འགྲུབ།

བརྒྱ་ལ་འཚང་རྒྱ་ཡང་སོ་སོའི་སྐྱེ་བོ་འཚང་རྒྱ་བ་བས་བསྐལ་པ་ཆེན་པོ་བཞི་བཅུ་ལ་སོགས་པར་འགྱངས་པས་ལམ་གོལ་བའི་ཕྱིར་སྙིང་རྗེའི་ཡུལ་ཡིན་ནོ། །གཉིས་པ་འཁོར་བ་ལ་སྡུག་བསྔལ་གྱི་རྒྱུ་དང་འབྲས་བུ་ལ་སྤྱོད་པ་གཉིས་ལས། དང་པོ་ནི་ལྷ་དང་མི། འཁོར་དང་ལོངས་སྤྱོད་ཕུན་སུམ་ཚོགས་ཀྱང་བསམ་པ་མི་དགེ་བས་ཟིན་པ། སྦྱོར་བ་བླ་མ་དང་དཀོན་མཆོག་གསུམ་དང་སེམས་ཅན་ལ་གནོད་པ་བྱེད་པ་དང༌། ཆོས་ནོར་བ་ལ་ཞུགས་པ་རྣམས་མདའ་འཕངས་པ་ལྟར་ངན་སོང་དུ་འགྲོ་བས། དེ་དག་ཁྱད་པར་དུ་སྙིང་རྗེ་བའི་ཡུལ་ཡིན་ནོ ༑ ༑ གཉིས་པ་འབྲས་བུ་ལ་སྤྱོད་པའང་ངན་སོང་གསུམ་དང༌། མཐོ་རིས་ཀྱི་བཀྲེན་ཅིང་ཕོངས་པ་དང༌། ལུས་ན། སེམས་མྱ་ངན་གྱིས་ཟིན། མཛའ་བ་དང་བྲལ ༑ སྡང་བ་དང་ཕྲད། ལུས་རྒས། སེམས་ཞུམ། མཐོན་པོ་དམས། འདོད་པ་མ་རྙེད་པ་དེ་དག་སྙིང་རྗེའི་ཡུལ་ཡིན་ཏེ། འདི་དག་གི་སྐབས་སུ་མྱ་ངན་ལས་འདས་པའི་ཉེས་དམིགས་དང༌། འཁོར་བའི་སྡུག་བསྔལ་ཅི་རིགས་པ་བཤད་པར་བྱའོ།། གཉིས་པ་དེ་སྐྱེ་བའི་རྐྱེན་ནི། བདེ་དང་སྡུག་བསྔལ་དེ་རྒྱུ་ལས། །བྱང་ཆུབ་སེམས་དཔའི་སྙིང་རྗེ་སྟེ། །རྒྱུ་དང་བཤེས་གཉེན་རང་བཞིན་ལས། །བྱང་ཆུབ་སེམས་དཔའི་སྙིང་རྗེའོ། །ཞེས་གསུངས་པས། ཕྱེད་གོང་མའི་དོན་དམིགས་པའི་རྐྱེན་གསུམ་སྟེ། ཚོར་བ་བདེ་བ་ལས་འགྱུར་བའི་སྡུག་བསྔལ། སྡུག་བསྔལ་ལ་སྡུག་བསྔལ་གྱི་སྡུག་བསྔལ། དེ་གཉིས་ཀྱི་རྒྱུ་བཏང་སྙོམས་ལས་འདུ་བྱེད་ཀྱི་སྡུག་བསྔལ་འབྱུང་སྟེ། མདོ་ལས། ཚོར་བ་གང་ཅི་ཡང་རུང་བ་དེ་ཐམས་ཅད་སྡུག་བསྔལ་བའོ། །ཞེས་གསུངས་པའང་དེ་ལ་དགོངས་སོ། །དེ་ལྟར་སྡུག་བསྔལ་གསུམ་སྙིང་རྗེ་སྐྱེ་བའི་དམིགས་པའི་རྐྱེན་ཡིན་ནོ། །ཕྱེད་འོག་མའི་དོན། རྒྱུའི་རྐྱེན་སྙིང་རྗེའི་ས་བོན། བདག་པོའི་རྐྱེན་དགེ་བའི་བཤེས་གཉེན། མཚུངས་པ་དེ་མ་ཐག་པའི་རྐྱེན། རང་བཞིན་ཏེ། དེ་ལྟར་ན་རྐྱེན་བཞི་ལས་སྙིང་རྗེ་སྐྱེའོ། ། གཉིས་པ་སྙིང་རྗེ་ཇི་ལྟར་བསྒོམ་པའི་ཚུལ་ལ་གསུམ་ལས།

མུ་སྟེགས་གང་ཟག་ལ་དམིགས་པའི་སྙིང་རྗེ་བསྒོམ་སྟེ། རྟག་གཅིག་རང་དབང་ཅན་གྱི་སེམས་ཅན་འདི་རྣམས ༑ རྟག་གཅིག་རང་དབང་ཅན་གྱི་སྡུག་བསྔལ་དང་བྲལ་བར་འདོད་པའོ། ། ཉན་ཐོས་ཆོས་ལ་དམིགས་པའི་སྙིང་རྗེ་བསྒོམ་སྟེ་ཕུང་པོ་ཁམས་དང་སྐྱེ་མཆེད་དུ་མ་ཆོས་ཙམ་དང་འབྲེལ་བའི་སེམས་ཅན་འདི་རྣམས་དུ་མ་ཆོས་ཙམ་གྱི་སྡུག་བསྔལ་དང་བྲལ་ན་ཅི་མ་རུང་སྙམ་པའོ། །སྔ་མ་འདི་གཉིས་ནི་ཐེག་པ་ཆེན་པོ་པས་མི་བསྒོམ་སྟེ་ཤེས་རབ་སྟོང་པ་ཉིད་དང་འགལ་བའི་ཕྱིར་རོ། །གསུམ་པ་བྱང་ཆུབ་སེམས་དཔའ་རྣམས་ཀྱིས་བསྒོམ་པ་ནི་དམིགས་པ་མེད་པའི་སྙིང་རྗེ་ཆེན་པོ་སྟེ ༑ སྒྱུ་མ་ལྟ་བུའི་སེམས་ཅན་འདི་རྣམས་སྒྱུ་མ་ལྟ་བུའི་སྡུག་བསྔལ་རྒྱུ་འབྲས་དང་བྲལ་ན་ཅི་མ་རུང་སྙམ་དུ་བསྒོམ་མོ། །བཞི་པ་དེ་ལྟར་སྙིང་རྗེ་བསྒོམས་པའི་ཕན་ཡོན་ནི། མདོ་སྡེ་རྒྱན་ལས། བྱང་ཆུབ་སེམས་དཔའ་སྡུག་བསྔལ་མེད། །བརྩེ་བས་སྡུག་བསྔལ་འགྱུར་བ་མེད། །དེ་ལ་དང་པོར་ཀུན་ཏུ་སྐྲག །རེག་ན་ཤིན་ཏུ་མངོན་པར་དགའ། །ཞེས་གསུངས་པས། དེའི་དོན་ནི་སེམས་ཅན་གྱི་སྡུག་བསྔལ་མེད་པར་བྱ་བའི་ཕྱིར། དང་པོ་མོས་པ་སྤྱོད་པའི་ས་ལ་བདག་གཞན་མཉམ་པའི་སྡུག་བསྔལ་ལ་མ་རིག་པའི་ཕྱིར་གཞན་ལ་སྙིང་རྗེས་བདག་སྡུག་བསྔལ་སྐྱེ་བ་དེ་ལ་དང་པོ་སྐྲག་པར་འགྱུར་རོ། །ལྷག་པའི་བསམ་པ་རྣམ་པར་དག་པའི་ས་ལ་རེག་ནས་གཟོད་ཤིན་ཏུ་དགའ་བ་སྐྱེའོ། །དེའང་འཕགས་པ་ཆོས་ཡང་དག་པར་སྡུད་པའི་མདོ་ལས། སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས་བྱང་ཆུབ་སེམས་དཔའ་ཆོས་ཤིན་ཏུ་མང་པོ་ལ་བསླབ་པར་མི་བགྱིའོ། ། བྱང་ཆུབ་སེམས་དཔས་ཆོས་གཅིག་རབ་ཏུ་རྟོགས་ཤིང་བཟུང་བར་བགྱིས་ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ། །གཅིག་པོ་གང་ཞེ་ན། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་ལག་མཐིལ་དུ་མཆིས་པ་ལགས་སོ། །ཞེས་བྱ་བ་ལ་སོགས་པ་གསུངས་པས།

གནས་སྐབས་དང་མཐར་ཐུག་གི་ཕན་ཡོན་ཐམས་ཅད་སྙིང་རྗེ་ལས་འབྱུང་བ་ཡིན་ནོ། །དེ་ལྟར་བྱམས་པ་དང་སྙིང་རྗེ་གོམས་ན་བྱང་ཆུབ་ཀྱི་སེམས་སྐྱེ་སླ་བས། དེ་བསྒོམ་པ་ལ་གསུམ་སྟེ། བདག་གཞན་མཉམ་པར་བསྒོམ་པ་དང༌། བརྗེ་བ་བསྒཽམ་པ་དང༌། དེ་དག་མཐར་ཕྱིན་པའི་ཐབས་སོ། ། དེའང་སྤྱོད་འཇུག་ལས། བདག་དང་གཞན་དུ་མཉམ་པ་ནི། །དང་པོ་ཉིད་དུ་འབད་དེ་བསྒོམ། །བདེ་དང་སྡུག་བསྔལ་མཉམ་པས་ན། །ཐམས་ཅད་བདག་བཞིན་བསྲུང་བར་བྱ། །ཞེས་གསུངས་པ་ལྟར་ཐོག་མར་བདག་གཞན་མཉམ་པའི་བྱང་ཆུབ་ཀྱི་སེམས་བསྒོམ་མོ། །དེའི་ཚུལ་འདི་ལྟར་བསྒོམ་སྟེ། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད། བདག་གི་ཕ་མ་གཉེན་ཚོར་མ་གྱུར་པ་གང་ཡང་མེད་དེ། སློབ་དཔོན་ཀླུ་སྒྲུབ་ཀྱིས། མ་ཡི་གྲངས་ནི་རྒྱ་ཤུག་ཚིག་གུ་ཙམ། །རི་ལུར་བགྲངས་ཀྱང་ས་ཡིས་ལང་མ་ཡིན། །ཞེས་གསུངས་པ་ལ་སོགས་པའི་ལུང་དང་རིགས་པས་སེམས་ཅན་ཐམས་ཅད་རང་གི་ཉེ་དུར་སྤྲཽས་པ་བཅད་ལ། དེ་ནས་གཟོད་བདག་ལ་བདེ་བ་སྐྱེས་པ་ན། སེམས་ཅན་ཐམས་ཅད་བདག་གི་བདེ་བ་དང་བདེ་བའི་རྒྱུ་འདི་ལྟ་བུ་དང་ལྡན་པར་གྱུར་ཅིག་ཅེས་ཞེ་ཐག་པས་བསྒོམ། ཡང་བདག་ལ་སྡུག་བསྔལ་ཞིག་སྐྱེས་ན་ཡང༌། བདག་དང་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་འདི་ལྟ་བུ་དང་བྲལ་བར་གྱུར་ཅིག་སྙམ་དུ་རྐང་གི་ཁོང་རུས་པའི་གཏིང་ནས་བསྒོམ། དེའི་ཚེ་བསམ་པ་ལ་གགས་འདི་ལྟ་བུ་སྐྱེ་སྲིད་དེ་བདག་གི་སྡུག་བསྔལ་སེལ་བ་གཞན་ལ་མི་རེ། གཞན་གྱི་སྡུག་བསྔལ་བདག་གིས་བསལ་བ་མི་འགྲུབ་སྙམ་པ་ཉན་ཐོས་ཀྱི་བློ་སྐྱེ་ན ༑ སྤྱོད་འཇུག་ལས། མ་འོངས་པ་ཡི་སྡུག་བསྔལ་ཡང༌། །གནོད་མི་བྱེད་ན་ཇི་ལྟར་བསྲུང༌། །ཞེས་གསུངས་པ་ལྟར་རང་ཉིད་ཀྱིའང་ནངས་པར་ཕན་ཆད་ཀྱི་ནད་མེད་པ་དང་ཟས་གོས་ལ་སོགས་པ་ཐོབ་པའི་འབད་པ་ཡང་ཅི་སྟེ་བྱེད། བདག་སྐད་ཅིག་གིས་འགགས་ནས་དེ་ཕན་ཆད་གཞན་དུ་འགྱུར་བའི་ཕྱིར་རོ། །དེ་ལ་འདི་སྙམ་དུ་མ་རིག་པའི་བག་ཆགས་ཀྱིས།

ནངས་པར་ཕན་ཆད་ཀྱང་བདག་ཡིན་ནོ་སྙམ་ན་འཁྲུལ་ཏེ། སྤྱོད་འཇུག་ལས། བདག་གིས་དེ་ནི་མྱོང་སྙམ་པའི། །རྣམ་པར་རྟོག་པ་ལོག་པ་སྟེ། །འདི་ལྟར་སྐྱེ་བའང་གཞན་ཉིད་ལ། །འཆི་བ་ཡང་ནི་གཞན་ཞིག་ཡིན། །ཞེས་གསུངས་པ་ལྟར་རོ། །དཔེར་ན་བླུན་པོ་དག་འབབ་ཆུ་འདིས ༑ ན་ནིང་ངའི་གོས་ཁྱེར་རོ་སྙམ་པ་དང་ནངས་པར་ཆུ་འདི་ལས་རྒལ་ལོ་སྙམ་དུ་སེམས་མོད་ཀྱང༌། ན་ནིང་གོས་ཁྱེར་བའི་ཆུ་དེ་ཡང་གཞན་ཡིན་ལ་ནངས་པར་བརྒལ་བའི་ཆུ་དེ་ཡང་གཞན་ཡིན་ནོ། །དེ་བཞིན་དུ་འདས་པའི་སེམས་ཀྱང་བདག་མ་ཡིན་ལ། མ་འོངས་པའི་སེམས་ཀྱང་བདག་མ་ཡིན་པར་གཞན་ཡིན་ནོ།། དེ་ལ་འདི་སྙམ་དུ། མ་འོངས་པའི་སེམས་ད་ལྟར་གྱི་བདག་མ་ཡིན་ཡང་བདག་གི་སེམས་ཀྱི་རྒྱུན་ཡིན་ནོ་སྙམ་པའི་སེམས་ཀྱིས་རང་དོན་བསྒྲུབ་བོ་ཞེ་ན། སེམས་ཅན་གཞན་བདག་མ་ཡིན་ཡང་བདག་གི་སེམས་ཅན་ཡིན་ནོ་སྙམ་པའི་འདུ་ཤེས་ཀྱིས་གཞན་གྱི་དོན་ལ་འཇུག་པར་བྱའོ། །གལ་ཏེ་རྟོག་དཔྱོད་བཏང་ན་དེ་ལྟར་ཡིན་ཡང༌། མ་དཔྱད་པའི་བློ་ངོར་ང་ཡི་རྒྱུན་ཡིན་སྙམ་པའི་འདུ་ཤེས་ཀྱིས་རང་དོན་ལ་འཇུག་གོ་སྙམ་ན། དེ་ལྟ་ན་སེམས་ཅན་གཞན་ལ་ཡང་ངའི་སེམས་ཅན་ཡིན་ནོ་སྙམ་པའི་འདུ་ཤེས་ཀྱིས་གཞན་གྱི་དོན་ལ་འཇུག་པར་བྱའོ། །གལ་ཏེ་མགོ་གང་གི་ཁ་བ་སྤྲུག་སྙམ་པའི་ཚུལ་གྱིས་རང་རང་གི་དོན་ལ་འབད་ཀྱི། ཕན་ཚུན་གཅིག་གིས་གཅིག་གི་དོན་སྒྲུབ་མི་ནུས་སོ་སྙམ་ན། སྤྱོད་འཇུག་ལས། རྐང་པའི་སྡུག་བསྔལ་ལག་པས་མིན། །ཞེས་གསུངས་པ་ལྟར། རྐང་པ་ལ་ཚེར་མ་ཟུག་པ་ཡང་ལག་པས་ཅི་སྟེ་མི་འདོན། དེ་བཞིན་དུ་མིག་ཏུ་རྡུལ་སོང་བ་ལ་ལག་པ་དང་

༑ བུ་ཚའི་དོན་ཕ་མ་དང༌། ཁར་ཟན་འཛུད་པ་ལ་ལག་པ་ལ་སོགས་པ་ཡང་རང་རང་གི་དོན་བྱེད་དགོས་པར་འགྱུར་ཏེ་ཧ་ཅང་ཐལ་ལོ། །མདོར་ན་ཕན་ཚུན་གཅིག་གིས་གཅིག་གི་དོན་མ་བྱས་པར་རང་རང་གི་དོན་བསྒྲུབ་དགོས་ན་འགྲུབ་པ་ཤིན་ཏུ་དཀའོ། །དེས་ན་དེ་ལྟར་ཤེས་པར་བྱས་ལ་སེམས་ཅན་གྱི་དོན་ལ་འཇུག་པར་བྱའོ། །གཉིས་པ་བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་པ་ཡང༌། སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང༌། །འཁོར་བ་ན་ཡང་བདེ་བ་མེད། །ཅེས་གསུངས་པ་ལྟར། བདག་གི་བདེ་བ་སེམས་ཅན་ལ་སྦྱིན། སེམས་ཅན་གྱི་སྡུག་བསྔལ་བདག་གིས་བསླང་ངོ༌། །དེའི་དམིགས་པ་ཡང༌། དམན་སོགས་བདག་ཏུ་བྱས་པ་དང༌། །གཞན་ཉིད་དུ་ནི་བདག་བྱས་ནས། །རྣམ་རྟོག་མེད་པའི་སེམས་ཀྱིས་སུ། །ཕྲག་དོག་འགྲན་སེམས་ང་རྒྱལ་བསྒོམ། །ཞེས་གསུངས་པའི་དོན་ནི། རང་ལས་དམའ་བའི་གནས་སུ་དགྲ་བཞག དགྲའམ་གཞན་མཐོན་པོའི་གནས་སུ་རང་བཞག་ལ་རང་མཐོ་བ་དེ་ལ་དགྲ་དམའ་བ་དེ་ཕྲག་དོག་བསྒོམ་དུ་གཞུག བསྒོམ་དེ་ཚར་བ་ན་འདི་ལྟ་བུ་བསྒོམས་པའི་འབྲས་བུ་འབྱུང་སྟེ་རང་མཐོན་པོར་བསྒོམས། གཞན་དམའ་བར་བསྒོམས་པ་དེས་རང་ལ་ཕྲག་དོག་བྱས་པར་བསྒོམས་པ་ལ་ཡང༌། འདི་ལྟ་བུའི་སྡུག་བསྔལ་འབྱུང་ན་གཞན་ལ་ཕྲག་དོག་བྱེད་པ་ག་ལ་འཐད་ཅེས་ཕྲག་དོག་རང་ཞིར་འགྱུར་རོ། །དེ་བཞིན་དུ་བདག་དང་མཉམ་པ་ལ་བལྟས་ལ་འགྲན་སེམས་བསྒོམ་པ་ཡང༌། བདག་དང་མཉམ་པའི་དགྲའི་གནས་སུ་རང་ཉིད་བཞག རང་གི་གནས་སུ་དགྲ་དེ་བཞག་ལ། དགྲ་དེས་ཕྱོགས་མཐའ་དག་གི་སྒོ་ནས་བདག་ལ་འགྲན་པར་བསྒོམ་མོ། །བསྒོམ་དེ་གྲོལ་བ་ན་འདི་ལྟ་བུའི་བསམ་པ་འབྱུང་སྟེ། རང་དགྲར་བསྒོམས་ནས་གཞན་གྱིས་གནོད་པ་དང་འགྲན་སེམས་བྱས་པར་བསྒོམས་པ་ལ་ཡང་འདི་ལྟ་བུའི་སྡུག་བསྔལ་འབྱུང་ན། གཞན་ལ་གནོད་པ་འགྲན་སེམས་བྱར་ག་ལ་རུང་སྙམ་ནས་འགྲན་སེམས་རང་ཞི་བར་འགྱུར་རོ།

།ཡང་དེ་བཞིན་དུ་ང་རྒྱལ་བསྒོམ་པ་ཡང༌། རང་བས་དམའ་བའི་གནས་སུ་བདག་ཉིད་བཞག རང་གི་གནས་སུ་རང་བས་དམའ་བ་དེ་བཞག་ལ་གཞན་མཐོ་བ་དེས་རང་དམའ་བ་དེ་ལ་རིགས་དང་ཡོན་ཏན་ལ་སོགས་པའི་སྒོ་ནས་ང་རྒྱལ་བྱེད་དུ་གཞུག བསྒོམ་དེ་ཚར་བ་ན་བདག་ལ་གཞན་གྱིས་ང་རྒྱལ་བསྒོམས་པ་ན། འདི་ལྟ་བུའི་སྡུག་བསྔལ་འབྱུང་ན། དེའི་ཕྱིར་བདག་གིས་གཞན་ལ་ང་རྒྱལ་བྱར་ག་ལ་རུང་སྙམ་དུ་ང་རྒྱལ་ངོ་བོ་ཉིད་ཀྱིས་ཞི་བར་འགྱུར་རོ། །འདི་དག་གི་དོན་ཞིབ་ཏུ་སྤྱོད་འཇུག་ནས་ཇི་ལྟར་འབྱུང་བ་བཞིན་ཉམས་སུ་བླང་བར་བྱའོ། །དེ་ཙམ་བསྒོམ་པར་མི་ནུས་པས་བསྡུས་ཏེ་བསྒོམ་པར་འདོད་ན། རིན་པོ་ཆེ་ཕྲེང་བ་ལས། བདག་ལ་དེ་དག་སྡིག་སྨིན་ཅིང༌། །བདག་དགེ་མ་ལུས་དེར་སྨིན་ཤོག །ཇི་སྲིད་སེམས་ཅན་འགའ་ཞིག་ཀྱང་ ༑ ༑ གང་དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག །དེ་སྐད་བརྗོད་པའི་བསོད་ནམས་འདི། །གལ་ཏེ་དེ་ནི་གཟུགས་ཅན་འགྱུར། །གངྒཱའི་བྱེ་མ་སྙེད་ཀྱི་ནི། །འཇིག་རྟེན་ཁམས་སུ་ཤོང་མི་འགྱུར ༑ ༑ འདི་ནི་བཅོམ་ལྡན་འདས་ཀྱིས་གསུངས། །གཏན་ཚིགས་ཀྱང་ནི་འདི་ལ་སྣང་ ། ། ཞེས་བྱ་བ་དང༌། སྤྱོད་འཇུག་ལས་ཀྱང༌། འགྲོ་བའི་སྡུག་བསྔལ་གང་ཅིའང་རུང༌། །དེ་ཀུན་བདག་ལ་སྨིན་གྱུར་ཅིག །བྱང་ཆུབ་སེམས་དཔའི་དགེ་བ་ཡིས ༑ ༑ འགྲོ་བ་བདེ་ལ་སྤྱོད་པར་ཤོག །ཅེས་བྱ་བའི་དོན་བསྒོམ་ཞིང་ངག་ཏུ་ཡང་བརྗོད་པར་བྱའོ། །དེ་ལ་འདི་སྙམ་དུ་གལ་ཏེ་སེམས་ཅན་ཐམས་ཅད་ཀྱི་སྡུག་བསྔལ་བདག་ལ་སྨིན་ན་ནི་བདག་གིས་ཐེག་གམ་སྙམ་ན། སྐྱོན་མེད་དེ་ཁྱི་གུས་ཁྱི་གུ་འབྱིན་པ་དང་དྲི་མས་དྲི་མ་འཁྲུད་པ་ལྟ་བུའམ། བྱ་དང་རི་དྭགས་ཀྱི་དྲུང་དུ་བསྙེན་ཏེ་བདག་གི་མདུན་དུ་ཐམས་ཅད་འདུས་ཤིག་ཅེས་བརྗོད་ཀྱང་ཐམས་ཅད་འབྲོས་པ་ལྟར། སེམས་ཅན་ཐམས་ཅད་ཀྱི་སྡུག་བསྔལ་བདག་ལ་སྨིན་ཅིག་ཅེས་བརྗོད་པས་ཀྱང་བདག་དང་སེམས་ཅན་གྱི་སྡུག་བསྔལ་ཞི་བར་འགྱུར་གྱི་སྨིན་པར་མི་འགྱུར་རོ།

།དཔེར་ན་དེད་དཔོན་མཛའ་བོའི་བུ་མོའམ། དམྱལ་བའི་མེའི་ཤིང་རྟ་འདྲེན་པའི་རྣམ་པར་ཐར་པ་བཞིན་ནོ། །གཞན་འགའ་ཞིག་བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་དུ་མི་རུང་སྟེ། དེའི་རྒྱུ་མཚན། བསྔོ་བའི་མཐའ་བཙན་པས། སེམས་ཅན་གྱི་སྡུག་བསྔལ་བདག་ལ་འབྱུང་ ¡Ã ངེས་པས་ ( ¡¶ ཞ ¡· ལ་ ) བདག་གིས་དེའི་སྡུག་བསྔལ་གྱི་ཁུར་མི་ཐེག་པས། བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་པ་འདི་དག་ནི་ཐབས་མི་མཁས་པ་ཡིན་ནོ། །ཞེས་ཟེར་བ་མཐོང་ངོ༌། །འདི་མི་འཐད་དེ་གནས་ཀྱི་བསྔོ་བ་མཐའ་བཙན་ལ། གནས་མ་ཡིན་པའི་བསྔོ་བ་མཐའ་མི་བཙན་པའི་ཁྱད་པར་མི་ཤེས་ཤིང༌། སྤྱོད་འཇུག་ལས ༑ བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བ་མ་བྱས་ན།། སངས་རྒྱས་ཉིད་དུ་མི་འགྲུབ་ཅིང༌། །འཁོར་བ་ན་ཡང་བདེ་བ་མེད། །ཅེས་བྱ་བ་ལ་སོགས་པ་སྔར་བཤད་པའི་རྒྱུ་མཚན་མ་ཤེས་པར་སྨྲ་བར་བས་སོ། །དེས་ན་བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་པའི་གནད་ཤེས་ན་མྱུར་དུ་མངོན་པར་རྫོགས་པར་འཚང་རྒྱའོ། །གསུམ་པ་བསྒོམ་དེ་མཐར་ཕྱིན་ ( ¡¶ ཞ ¡· + པར་བྱེད་ ) པའི་ཐབས་ནི། རང་དོན་བྱས་པའི་ཉེས་པ། གཞན་དོན་བྱས་པའི་ཕན་ཡོན། དེས་ན་གཞན་དོན་ལ་འབད་དགོས་པའི་འཐད་པ་གསུམ་ཡིད་ཀྱིས་དྲན་པར་བྱ་ཞིང་ངག་ཏུ་ཡང་སྤྱོད་འཇུག་ལས་འབྱུང་བ་བཞིན་དུ། འོན་ཏེ་དེ་ལྟར་གདམས་ཀྱང་ནི། །སེམས་ཁྱོད་དེ་ལྟར་མི་བྱེད་ན། ཁྱོད་ལ་ཉེས་ཀུན་བརྟེན་པས་ན། ཁྱོད་ནི་ཚར་གཅད་བྱ་བར་ཟད། །ཅེས་གསུངས་པའི་དོན་ནི་སེམས་ཅན་གྱི་དོན་ལ་མི་འཇུག་ན་སེམས་ཉིད་ཚར་གཅད་པར་བྱའོ། ཁྱོད་ཀྱིས་ཁོ་བོ་གར་བརླག་པའི།། སྔོན་གྱི་དུས་དེ་གཞན་ཡིན་ཏེ། །ངས་མཐོང་ཁྱོད་ད་གང་དུ་འགྲོ། ཁྱོད་ཀྱི་དྲེགས་པ་ཀུན་བཅོམ་ཀྱང༌། །ད་དུང་བདག་ལ་རང་གི་དོན། །ཡོད་སྙམ་སེམས་པ་དེ་དོར་ཅིག ༑ ཅེས་པ་ནི། སྔར་འཁོར་བ་ཐོག་མ་མེད་པ་ནས་དེང་སང་གི་བར་དུ་སྡུག་བསྔལ་ཐམས་ཅད་རང་དོན་ལས་བྱུང་བ་ཡིན་པས་དེ་ཤེས་པར་བྱས་ལ་རང་དོན་

ཆོས་རྗེ་ས་པཎ་གསུང་རབ་དཔེ་བསྡུར་མ་པོད་དང་པོ། མེས་པོའི་ཤུལ་བཞག་ལས། ས་སྐྱ་བཀའ་འབུམ། PAGE 2PAGE 1